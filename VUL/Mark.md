
# Table of Contents

-   [Mark 1](#orga649cd4)
    -   [Mark 1:1](#orgf72ce92)
    -   [Mark 1:2](#org3d92c37)
    -   [Mark 1:3](#orgbd06e09)
    -   [Mark 1:4](#org5c8e8ae)
    -   [Mark 1:5](#org26cf83d)
    -   [Mark 1:6](#org8a49de7)
    -   [Mark 1:7](#org8707394)
    -   [Mark 1:8](#orge2f1243)
    -   [Mark 1:9](#org94fe332)
    -   [Mark 1:10](#org4131c1f)
    -   [Mark 1:11](#orgb32e23b)
    -   [Mark 1:12](#org1d8ea18)
    -   [Mark 1:13](#org204eb44)
    -   [Mark 1:14](#org54262f8)
    -   [Mark 1:15](#org47ec82a)
    -   [Mark 1:16](#orgf3c4094)
    -   [Mark 1:17](#org1f56eba)
    -   [Mark 1:18](#org46eb534)
    -   [Mark 1:19](#org5137471)
    -   [Mark 1:20](#org692f575)
    -   [Mark 1:21](#org5d7c6f1)
    -   [Mark 1:22](#orgc6d55bd)
    -   [Mark 1:23](#orgc815577)
    -   [Mark 1:24](#orgf176859)
    -   [Mark 1:25](#org3ef53c5)
    -   [Mark 1:26](#org15421b4)
    -   [Mark 1:27](#orgf3b5c67)
    -   [Mark 1:28](#org9e69fb4)
    -   [Mark 1:29](#org62c5c7e)
    -   [Mark 1:30](#orge75f47b)
    -   [Mark 1:31](#orgd9aa2c7)
    -   [Mark 1:32](#orgcb18640)
    -   [Mark 1:33](#orga07591d)
    -   [Mark 1:34](#org5a0e195)
    -   [Mark 1:35](#org814019d)
    -   [Mark 1:36](#orge5f4988)
    -   [Mark 1:37](#org13f829a)
    -   [Mark 1:38](#orgba75fbb)
    -   [Mark 1:39](#org0ac1762)
    -   [Mark 1:40](#org3324c47)
    -   [Mark 1:41](#orgbcb58b0)
    -   [Mark 1:42](#org229d20c)
    -   [Mark 1:43](#org256e4ab)
    -   [Mark 1:44](#org17ceec5)
    -   [Mark 1:45](#org9b36fab)
-   [Mark 2](#org0045846)
    -   [Mark 2:1](#org798b589)
    -   [Mark 2:2](#org3fbb75e)
    -   [Mark 2:3](#orgf663ce1)
    -   [Mark 2:4](#orgeacf150)
    -   [Mark 2:5](#org18d3dfd)
    -   [Mark 2:6](#orga93a639)
    -   [Mark 2:7](#orgd035bfd)
    -   [Mark 2:8](#org6db3d50)
    -   [Mark 2:9](#orgd32d7b1)
    -   [Mark 2:10](#org258e74f)
    -   [Mark 2:11](#org7087e77)
    -   [Mark 2:12](#org4d2e0d3)
    -   [Mark 2:13](#org1c7c3bf)
    -   [Mark 2:14](#org588ad9f)
    -   [Mark 2:15](#org7669bc5)
    -   [Mark 2:16](#org27b772f)
    -   [Mark 2:17](#org4633bc7)
    -   [Mark 2:18](#org091ef5a)
    -   [Mark 2:19](#org1ccf206)
    -   [Mark 2:20](#org788df38)
    -   [Mark 2:21](#orga877222)
    -   [Mark 2:22](#org2a84a26)
    -   [Mark 2:23](#orga451210)
    -   [Mark 2:24](#org5133136)
    -   [Mark 2:25](#orgc2c214f)
    -   [Mark 2:26](#orgbbe9f25)
    -   [Mark 2:27](#org89efd71)
    -   [Mark 2:28](#org011a30b)
-   [Mark 3](#org72c7df7)
    -   [Mark 3:1](#org5949450)
    -   [Mark 3:2](#org37c0b20)
    -   [Mark 3:3](#org8d084cd)
    -   [Mark 3:4](#org69c6d5b)
    -   [Mark 3:5](#org005c079)
    -   [Mark 3:6](#orga034a58)
    -   [Mark 3:7](#orge8e24a9)
    -   [Mark 3:8](#org4a8d456)
    -   [Mark 3:9](#org60edb27)
    -   [Mark 3:10](#org2a94d0c)
    -   [Mark 3:11](#orgd2c2700)
    -   [Mark 3:12](#org6206857)
    -   [Mark 3:13](#org7f9773b)
    -   [Mark 3:14](#orga809b1d)
    -   [Mark 3:15](#org66fd7a5)
    -   [Mark 3:16](#org6051e48)
    -   [Mark 3:17](#org86655b6)
    -   [Mark 3:18](#org5b99c2b)
    -   [Mark 3:19](#org0b622c4)
    -   [Mark 3:20](#org912a4ba)
    -   [Mark 3:21](#org84dbb88)
    -   [Mark 3:22](#org2ee13da)
    -   [Mark 3:23](#org5aec224)
    -   [Mark 3:24](#orgd52fd4f)
    -   [Mark 3:25](#orgdfb855b)
    -   [Mark 3:26](#orgca3fd13)
    -   [Mark 3:27](#orge790de5)
    -   [Mark 3:28](#org61d6a26)
    -   [Mark 3:29](#org02f2f58)
    -   [Mark 3:30](#org3ea4bc7)
    -   [Mark 3:31](#org102380a)
    -   [Mark 3:32](#org8da35a1)
    -   [Mark 3:33](#orgc4456ec)
    -   [Mark 3:34](#orga1e479b)
    -   [Mark 3:35](#org1fd53fc)
-   [Mark 4](#org6f31934)
    -   [Mark 4:1](#org658503e)
    -   [Mark 4:2](#org68807c7)
    -   [Mark 4:3](#orgd008c96)
    -   [Mark 4:4](#org1a31bff)
    -   [Mark 4:5](#orgbf59fe9)
    -   [Mark 4:6](#orgb34ed05)
    -   [Mark 4:7](#org28c292c)
    -   [Mark 4:8](#orgefef4ae)
    -   [Mark 4:9](#orgfae9fca)
    -   [Mark 4:10](#org41c1a10)
    -   [Mark 4:11](#orge716bec)
    -   [Mark 4:12](#orgf43a469)
    -   [Mark 4:13](#org828dd1b)
    -   [Mark 4:14](#orgf86a2b3)
    -   [Mark 4:15](#org4b9c443)
    -   [Mark 4:16](#org19ca117)
    -   [Mark 4:17](#org25d1d16)
    -   [Mark 4:18](#org38fe20e)
    -   [Mark 4:19](#org3aa4f54)
    -   [Mark 4:20](#org39ee14b)
    -   [Mark 4:21](#orgc2496da)
    -   [Mark 4:22](#org9c4528e)
    -   [Mark 4:23](#orgcab33bf)
    -   [Mark 4:24](#org8c851db)
    -   [Mark 4:25](#org7d22da7)
    -   [Mark 4:26](#orga5bc473)
    -   [Mark 4:27](#org9cabb5d)
    -   [Mark 4:28](#org2c90146)
    -   [Mark 4:29](#org34e5a7a)
    -   [Mark 4:30](#orgfb5e455)
    -   [Mark 4:31](#org5301188)
    -   [Mark 4:32](#orga64925b)
    -   [Mark 4:33](#org56ca0ef)
    -   [Mark 4:34](#orgf86a21e)
    -   [Mark 4:35](#orge464f03)
    -   [Mark 4:36](#org88ecb99)
    -   [Mark 4:37](#orgaf88283)
    -   [Mark 4:38](#org8bfaf9e)
    -   [Mark 4:39](#orgdbc980b)
    -   [Mark 4:40](#org358ea8f)
-   [Mark 5](#org64f9afe)
    -   [Mark 5:1](#orgff908aa)
    -   [Mark 5:2](#org0a5b201)
    -   [Mark 5:3](#org8efe02e)
    -   [Mark 5:4](#org1b9bc80)
    -   [Mark 5:5](#org6d062b2)
    -   [Mark 5:6](#org78089c4)
    -   [Mark 5:7](#org802ab8e)
    -   [Mark 5:8](#orgdf5a409)
    -   [Mark 5:9](#orgef6826d)
    -   [Mark 5:10](#org2a38ec5)
    -   [Mark 5:11](#orgc75efb4)
    -   [Mark 5:12](#org29b47ec)
    -   [Mark 5:13](#org556b82c)
    -   [Mark 5:14](#org6bb1556)
    -   [Mark 5:15](#org772df8a)
    -   [Mark 5:16](#org5302b05)
    -   [Mark 5:17](#orgeae920a)
    -   [Mark 5:18](#orgb1db73d)
    -   [Mark 5:19](#orga989f4b)
    -   [Mark 5:20](#org4e31600)
    -   [Mark 5:21](#orgd259785)
    -   [Mark 5:22](#org32d45c3)
    -   [Mark 5:23](#org8026063)
    -   [Mark 5:24](#org8b7a284)
    -   [Mark 5:25](#org67047d1)
    -   [Mark 5:26](#org4216344)
    -   [Mark 5:27](#org282528b)
    -   [Mark 5:28](#orgba5e81c)
    -   [Mark 5:29](#org7b2f12d)
    -   [Mark 5:30](#orgb7b0752)
    -   [Mark 5:31](#org5875bd5)
    -   [Mark 5:32](#org75e3edc)
    -   [Mark 5:33](#org33e9b4d)
    -   [Mark 5:34](#org0903f93)
    -   [Mark 5:35](#org5df8c3d)
    -   [Mark 5:36](#org01fc86a)
    -   [Mark 5:37](#orgc4da65c)
    -   [Mark 5:38](#orgba634a7)
    -   [Mark 5:39](#org5831d29)
    -   [Mark 5:40](#orga1cfcd6)
    -   [Mark 5:41](#org490add8)
    -   [Mark 5:42](#org20e78f3)
    -   [Mark 5:43](#org1516400)
-   [Mark 6](#orgf153cd5)
    -   [Mark 6:1](#orgbfebd97)
    -   [Mark 6:2](#org93d87d2)
    -   [Mark 6:3](#orga6cb55e)
    -   [Mark 6:4](#orgefe98ed)
    -   [Mark 6:5](#org99c3d23)
    -   [Mark 6:6](#org6974a74)
    -   [Mark 6:7](#org14da31b)
    -   [Mark 6:8](#orgcd6ac7d)
    -   [Mark 6:9](#org5853f65)
    -   [Mark 6:10](#org0a28304)
    -   [Mark 6:11](#org8336ced)
    -   [Mark 6:12](#org955b801)
    -   [Mark 6:13](#org049daac)
    -   [Mark 6:14](#org1501c55)
    -   [Mark 6:15](#org18e808f)
    -   [Mark 6:16](#org00d209d)
    -   [Mark 6:17](#org3280cf8)
    -   [Mark 6:18](#org7aaf36a)
    -   [Mark 6:19](#org48cd1aa)
    -   [Mark 6:20](#org4b22a96)
    -   [Mark 6:21](#orgaf1f5a3)
    -   [Mark 6:22](#org868151d)
    -   [Mark 6:23](#org9d9db4f)
    -   [Mark 6:24](#org41715e3)
    -   [Mark 6:25](#orgb13b0a9)
    -   [Mark 6:26](#org24dbd9b)
    -   [Mark 6:27](#orgdb098fd)
    -   [Mark 6:28](#orgd198618)
    -   [Mark 6:29](#orgef143e4)
    -   [Mark 6:30](#org670b105)
    -   [Mark 6:31](#org8a2210f)
    -   [Mark 6:32](#org7484e2d)
    -   [Mark 6:33](#org79777bc)
    -   [Mark 6:34](#org17bf5a0)
    -   [Mark 6:35](#org8e63017)
    -   [Mark 6:36](#org312ef0f)
    -   [Mark 6:37](#orgc4dbfe7)
    -   [Mark 6:38](#orgdd11a44)
    -   [Mark 6:39](#orga319532)
    -   [Mark 6:40](#org66f3742)
    -   [Mark 6:41](#org69ee904)
    -   [Mark 6:42](#orgc58ce4d)
    -   [Mark 6:43](#orga41f29d)
    -   [Mark 6:44](#orgfef40f9)
    -   [Mark 6:45](#org108da6f)
    -   [Mark 6:46](#org1a495dc)
    -   [Mark 6:47](#org8f48747)
    -   [Mark 6:48](#org7349c07)
    -   [Mark 6:49](#org06730da)
    -   [Mark 6:50](#org7f30b6e)
    -   [Mark 6:51](#orgcf18acd)
    -   [Mark 6:52](#org670a5f5)
    -   [Mark 6:53](#org972cc0d)
    -   [Mark 6:54](#orgbb7914d)
    -   [Mark 6:55](#orgc4086ef)
    -   [Mark 6:56](#orgc5d422e)
-   [Mark 7](#orgba53cc0)
    -   [Mark 7:1](#orge2c4cba)
    -   [Mark 7:2](#org2a4c0e8)
    -   [Mark 7:3](#org122dd9f)
    -   [Mark 7:4](#org6cf9529)
    -   [Mark 7:5](#org81abc38)
    -   [Mark 7:6](#orgbb05f28)
    -   [Mark 7:7](#org429ec1b)
    -   [Mark 7:8](#orga6d63ba)
    -   [Mark 7:9](#org3c80fe3)
    -   [Mark 7:10](#orga30f34d)
    -   [Mark 7:11](#orgcc399d6)
    -   [Mark 7:12](#org298de85)
    -   [Mark 7:13](#org74cae35)
    -   [Mark 7:14](#org80478ef)
    -   [Mark 7:15](#org8b9a5f6)
    -   [Mark 7:16](#orgdada1a3)
    -   [Mark 7:17](#orgce2c2a2)
    -   [Mark 7:18](#org73d6d79)
    -   [Mark 7:19](#orge6e5411)
    -   [Mark 7:20](#org2803836)
    -   [Mark 7:21](#org42d9a6e)
    -   [Mark 7:22](#orgc9d200e)
    -   [Mark 7:23](#org55dbeb0)
    -   [Mark 7:24](#orge6ac99a)
    -   [Mark 7:25](#orge6a6816)
    -   [Mark 7:26](#org68b10aa)
    -   [Mark 7:27](#org76c4a22)
    -   [Mark 7:28](#orgaaadf65)
    -   [Mark 7:29](#org2ba2eae)
    -   [Mark 7:30](#org509c9b2)
    -   [Mark 7:31](#org09dc26e)
    -   [Mark 7:32](#orgdf12092)
    -   [Mark 7:33](#orgc83fb90)
    -   [Mark 7:34](#orga6e2e15)
    -   [Mark 7:35](#org543e514)
    -   [Mark 7:36](#org7575988)
    -   [Mark 7:37](#org60a41f1)
-   [Mark 8](#orgea7334e)
    -   [Mark 8:1](#orge0e3a6a)
    -   [Mark 8:2](#orgf4f0f75)
    -   [Mark 8:3](#orge203029)
    -   [Mark 8:4](#org7876675)
    -   [Mark 8:5](#org1d1a5a5)
    -   [Mark 8:6](#org487c78f)
    -   [Mark 8:7](#org07d3fb1)
    -   [Mark 8:8](#org693c1ae)
    -   [Mark 8:9](#orgf0030cf)
    -   [Mark 8:10](#orgf2129c6)
    -   [Mark 8:11](#org33b64f0)
    -   [Mark 8:12](#org7dd7732)
    -   [Mark 8:13](#org1d744ba)
    -   [Mark 8:14](#org261a845)
    -   [Mark 8:15](#org4b46644)
    -   [Mark 8:16](#org8f175e4)
    -   [Mark 8:17](#org37d5bd8)
    -   [Mark 8:18](#orgdc2a22a)
    -   [Mark 8:19](#orge922236)
    -   [Mark 8:20](#org3212eab)
    -   [Mark 8:21](#org82e69af)
    -   [Mark 8:22](#org9af0e99)
    -   [Mark 8:23](#org5112ff6)
    -   [Mark 8:24](#org831dba3)
    -   [Mark 8:25](#org98f67e2)
    -   [Mark 8:26](#orgeb2b229)
    -   [Mark 8:27](#orgd469662)
    -   [Mark 8:28](#org824408f)
    -   [Mark 8:29](#org79f090e)
    -   [Mark 8:30](#orgf63c4df)
    -   [Mark 8:31](#orge8c2447)
    -   [Mark 8:32](#orga21c9b0)
    -   [Mark 8:33](#orgccefb9c)
    -   [Mark 8:34](#org6ca6eb1)
    -   [Mark 8:35](#org92f27f3)
    -   [Mark 8:36](#org7af09cc)
    -   [Mark 8:37](#org485246d)
    -   [Mark 8:38](#org9efa494)
    -   [Mark 8:39](#orga61d1c5)
-   [Mark 9](#org5a33483)
    -   [Mark 9:1](#orgd61d4b6)
    -   [Mark 9:2](#org68414db)
    -   [Mark 9:3](#org11ec022)
    -   [Mark 9:4](#org613bc67)
    -   [Mark 9:5](#org45a14aa)
    -   [Mark 9:6](#orgec1b46f)
    -   [Mark 9:7](#org1cdc09d)
    -   [Mark 9:8](#org4830e9f)
    -   [Mark 9:9](#org34043e1)
    -   [Mark 9:10](#org275f059)
    -   [Mark 9:11](#orgc509f27)
    -   [Mark 9:12](#org8a951b6)
    -   [Mark 9:13](#org623c30f)
    -   [Mark 9:14](#org04d98a5)
    -   [Mark 9:15](#org33fa656)
    -   [Mark 9:16](#orgba486d7)
    -   [Mark 9:17](#orgf1b4c12)
    -   [Mark 9:18](#orga128753)
    -   [Mark 9:19](#orge5933ad)
    -   [Mark 9:20](#org5b9c533)
    -   [Mark 9:21](#org0cd36f4)
    -   [Mark 9:22](#org5e138ad)
    -   [Mark 9:23](#orgec8b75c)
    -   [Mark 9:24](#orgb9d0c4e)
    -   [Mark 9:25](#org1f4e0b1)
    -   [Mark 9:26](#orgb7c1627)
    -   [Mark 9:27](#org142accd)
    -   [Mark 9:28](#orga176ea2)
    -   [Mark 9:29](#org3ceff64)
    -   [Mark 9:30](#orgd64c8b1)
    -   [Mark 9:31](#org44bc92f)
    -   [Mark 9:32](#org9375c7a)
    -   [Mark 9:33](#org961496f)
    -   [Mark 9:34](#orge9a172a)
    -   [Mark 9:35](#org1072e90)
    -   [Mark 9:36](#org178ae59)
    -   [Mark 9:37](#org50a2454)
    -   [Mark 9:38](#org15573d2)
    -   [Mark 9:39](#orgdf50907)
    -   [Mark 9:40](#orgbedf30c)
    -   [Mark 9:41](#orgeef9ac6)
    -   [Mark 9:42](#orgc7a6b42)
    -   [Mark 9:43](#org2548227)
    -   [Mark 9:44](#org24e81cb)
    -   [Mark 9:45](#org8186be7)
    -   [Mark 9:46](#org974c627)
    -   [Mark 9:47](#orga2a9b98)
    -   [Mark 9:48](#orgaa2890b)
    -   [Mark 9:49](#org1abc686)
-   [Mark 10](#org21f81da)
    -   [Mark 10:1](#org956b5ec)
    -   [Mark 10:2](#org2ea3a88)
    -   [Mark 10:3](#orgcb589bd)
    -   [Mark 10:4](#org29e4f27)
    -   [Mark 10:5](#orgb084412)
    -   [Mark 10:6](#org929f9e1)
    -   [Mark 10:7](#org977bf4b)
    -   [Mark 10:8](#org6151b38)
    -   [Mark 10:9](#orgdb4af4e)
    -   [Mark 10:10](#org755b03f)
    -   [Mark 10:11](#orgd06b015)
    -   [Mark 10:12](#org30ddc70)
    -   [Mark 10:13](#org984bba9)
    -   [Mark 10:14](#org19d9a56)
    -   [Mark 10:15](#org2b1b520)
    -   [Mark 10:16](#orgdd85f55)
    -   [Mark 10:17](#orgf765d03)
    -   [Mark 10:18](#org52a9066)
    -   [Mark 10:19](#org0e9af36)
    -   [Mark 10:20](#orgaf86f78)
    -   [Mark 10:21](#orgf1d1173)
    -   [Mark 10:22](#org44ef841)
    -   [Mark 10:23](#org4d0e6ac)
    -   [Mark 10:24](#org0e96b65)
    -   [Mark 10:25](#orge6934d4)
    -   [Mark 10:26](#org7970655)
    -   [Mark 10:27](#orgbf597e2)
    -   [Mark 10:28](#org6093750)
    -   [Mark 10:29](#org0e7fd18)
    -   [Mark 10:30](#org60f85f7)
    -   [Mark 10:31](#orgec136c5)
    -   [Mark 10:32](#org6cc888b)
    -   [Mark 10:33](#org969fc95)
    -   [Mark 10:34](#org0037851)
    -   [Mark 10:35](#org5b6903e)
    -   [Mark 10:36](#org0b0faf0)
    -   [Mark 10:37](#orge78696e)
    -   [Mark 10:38](#org088b735)
    -   [Mark 10:39](#org903d28d)
    -   [Mark 10:40](#org77c4b45)
    -   [Mark 10:41](#org0638bc0)
    -   [Mark 10:42](#org9d6e76e)
    -   [Mark 10:43](#org3fb672b)
    -   [Mark 10:44](#org2d63f9d)
    -   [Mark 10:45](#org24d1119)
    -   [Mark 10:46](#org35ea2eb)
    -   [Mark 10:47](#orgfdfd511)
    -   [Mark 10:48](#org0e68196)
    -   [Mark 10:49](#orgcb00096)
    -   [Mark 10:50](#org7f9856c)
    -   [Mark 10:51](#org958ecc5)
    -   [Mark 10:52](#org39e52ef)
-   [Mark 11](#org9d007f8)
    -   [Mark 11:1](#org0780ef3)
    -   [Mark 11:2](#orge507fe0)
    -   [Mark 11:3](#orge78710a)
    -   [Mark 11:4](#org2d2be7d)
    -   [Mark 11:5](#org9092c82)
    -   [Mark 11:6](#org0c5a433)
    -   [Mark 11:7](#org5ce14b4)
    -   [Mark 11:8](#orgc69cb47)
    -   [Mark 11:9](#orgaf590c2)
    -   [Mark 11:10](#org67e69ed)
    -   [Mark 11:11](#org8e76192)
    -   [Mark 11:12](#orgdbb8c34)
    -   [Mark 11:13](#orgd27f8dc)
    -   [Mark 11:14](#org258732d)
    -   [Mark 11:15](#org3f0a4b1)
    -   [Mark 11:16](#org0e07a89)
    -   [Mark 11:17](#orgf046533)
    -   [Mark 11:18](#org64da588)
    -   [Mark 11:19](#org4e54e09)
    -   [Mark 11:20](#org2826019)
    -   [Mark 11:21](#org3d6a568)
    -   [Mark 11:22](#org5cf10af)
    -   [Mark 11:23](#org3ca7f00)
    -   [Mark 11:24](#org21be996)
    -   [Mark 11:25](#orgcc0f304)
    -   [Mark 11:26](#orged19c13)
    -   [Mark 11:27](#orga4e88ee)
    -   [Mark 11:28](#org2dc8dcc)
    -   [Mark 11:29](#org3c99874)
    -   [Mark 11:30](#orge01761f)
    -   [Mark 11:31](#org9f0da48)
    -   [Mark 11:32](#orge7e22e3)
    -   [Mark 11:33](#org532e42a)
-   [Mark 12](#org95b28f9)
    -   [Mark 12:1](#org4bf26fc)
    -   [Mark 12:2](#org140d4ed)
    -   [Mark 12:3](#orgdb06e79)
    -   [Mark 12:4](#org27cb482)
    -   [Mark 12:5](#org671e714)
    -   [Mark 12:6](#orgc915d38)
    -   [Mark 12:7](#orgdb87e5d)
    -   [Mark 12:8](#org77a6592)
    -   [Mark 12:9](#orgc8678c6)
    -   [Mark 12:10](#orgae99a65)
    -   [Mark 12:11](#org59dd931)
    -   [Mark 12:12](#orga658ef6)
    -   [Mark 12:13](#org5c98c4c)
    -   [Mark 12:14](#org1da41fd)
    -   [Mark 12:15](#org0cad0a4)
    -   [Mark 12:16](#orga809216)
    -   [Mark 12:17](#org38c2e12)
    -   [Mark 12:18](#org79eb943)
    -   [Mark 12:19](#orgdccf9ec)
    -   [Mark 12:20](#org8f28d87)
    -   [Mark 12:21](#org6036654)
    -   [Mark 12:22](#org3e7d079)
    -   [Mark 12:23](#org4e18282)
    -   [Mark 12:24](#org6d09260)
    -   [Mark 12:25](#org5eea051)
    -   [Mark 12:26](#orgd9287d7)
    -   [Mark 12:27](#org0a1910b)
    -   [Mark 12:28](#org71939e4)
    -   [Mark 12:29](#org58486b1)
    -   [Mark 12:30](#orge443cfb)
    -   [Mark 12:31](#org20369f1)
    -   [Mark 12:32](#org39b0ef5)
    -   [Mark 12:33](#orgd84933f)
    -   [Mark 12:34](#org29d1fad)
    -   [Mark 12:35](#org79e64ed)
    -   [Mark 12:36](#org50a203d)
    -   [Mark 12:37](#org68945a1)
    -   [Mark 12:38](#orgd2da606)
    -   [Mark 12:39](#org908ee5c)
    -   [Mark 12:40](#org3cc12a7)
    -   [Mark 12:41](#orga62d722)
    -   [Mark 12:42](#orgfc9ef0b)
    -   [Mark 12:43](#org2028b59)
    -   [Mark 12:44](#org82a2127)
-   [Mark 13](#orged171d6)
    -   [Mark 13:1](#org4c4ee86)
    -   [Mark 13:2](#orgee13a39)
    -   [Mark 13:3](#orgeeddafc)
    -   [Mark 13:4](#org399e722)
    -   [Mark 13:5](#orgc74d936)
    -   [Mark 13:6](#org5996360)
    -   [Mark 13:7](#org4dad140)
    -   [Mark 13:8](#org4c73b48)
    -   [Mark 13:9](#orgc6b2bef)
    -   [Mark 13:10](#org46d3d6c)
    -   [Mark 13:11](#orge13c73f)
    -   [Mark 13:12](#orgb3286b5)
    -   [Mark 13:13](#org88ed2a6)
    -   [Mark 13:14](#org8992b8e)
    -   [Mark 13:15](#orge9a0955)
    -   [Mark 13:16](#orgabd13ca)
    -   [Mark 13:17](#org7e0b641)
    -   [Mark 13:18](#org48f761e)
    -   [Mark 13:19](#orga5e8e07)
    -   [Mark 13:20](#orgc654d4e)
    -   [Mark 13:21](#org7ed2cb5)
    -   [Mark 13:22](#org13c48f6)
    -   [Mark 13:23](#org406cb22)
    -   [Mark 13:24](#orgff5dd1d)
    -   [Mark 13:25](#org59b8808)
    -   [Mark 13:26](#orgc89e75c)
    -   [Mark 13:27](#org84c3686)
    -   [Mark 13:28](#org4c16978)
    -   [Mark 13:29](#org0bf1d2b)
    -   [Mark 13:30](#org1b992ee)
    -   [Mark 13:31](#orgc9e16db)
    -   [Mark 13:32](#org2292406)
    -   [Mark 13:33](#org8a56643)
    -   [Mark 13:34](#org86ef117)
    -   [Mark 13:35](#org5d1a9f1)
    -   [Mark 13:36](#org3cc0326)
    -   [Mark 13:37](#orgf9558f9)
-   [Mark 14](#orgec1a2b2)
    -   [Mark 14:1](#org964c81b)
    -   [Mark 14:2](#org0afd978)
    -   [Mark 14:3](#org70f600e)
    -   [Mark 14:4](#orga5e7506)
    -   [Mark 14:5](#orge4c0682)
    -   [Mark 14:6](#orgc183fa4)
    -   [Mark 14:7](#org6c349d3)
    -   [Mark 14:8](#org5a0e77b)
    -   [Mark 14:9](#orgf5e219a)
    -   [Mark 14:10](#org71afbcb)
    -   [Mark 14:11](#orgbd897e8)
    -   [Mark 14:12](#orgc311616)
    -   [Mark 14:13](#orgc8c6b96)
    -   [Mark 14:14](#org77df617)
    -   [Mark 14:15](#org9cf502d)
    -   [Mark 14:16](#orgabc548d)
    -   [Mark 14:17](#org0e6cfba)
    -   [Mark 14:18](#org892480d)
    -   [Mark 14:19](#orgb4e1e53)
    -   [Mark 14:20](#org2b70f0f)
    -   [Mark 14:21](#orgbdff778)
    -   [Mark 14:22](#orgc6d75d4)
    -   [Mark 14:23](#org8388274)
    -   [Mark 14:24](#orgec63338)
    -   [Mark 14:25](#org8b4ca28)
    -   [Mark 14:26](#orgd99adaf)
    -   [Mark 14:27](#org970b36e)
    -   [Mark 14:28](#org1147af8)
    -   [Mark 14:29](#org5cbb1a1)
    -   [Mark 14:30](#orgfcb563e)
    -   [Mark 14:31](#orgb88e7a3)
    -   [Mark 14:32](#org86709c2)
    -   [Mark 14:33](#org1c01a2a)
    -   [Mark 14:34](#org14a1289)
    -   [Mark 14:35](#org3c8acf5)
    -   [Mark 14:36](#org0283ccb)
    -   [Mark 14:37](#org7dc3c2b)
    -   [Mark 14:38](#org2881530)
    -   [Mark 14:39](#org7f26bde)
    -   [Mark 14:40](#org7b97054)
    -   [Mark 14:41](#org5ee57ea)
    -   [Mark 14:42](#orgd6169d6)
    -   [Mark 14:43](#org82b50de)
    -   [Mark 14:44](#org846829d)
    -   [Mark 14:45](#orge2604b8)
    -   [Mark 14:46](#orga29a604)
    -   [Mark 14:47](#orgd744acd)
    -   [Mark 14:48](#orgf4b8538)
    -   [Mark 14:49](#org7e724b5)
    -   [Mark 14:50](#org3a260fa)
    -   [Mark 14:51](#org5fcaf5e)
    -   [Mark 14:52](#org379dae1)
    -   [Mark 14:53](#org28b143c)
    -   [Mark 14:54](#org9e549bc)
    -   [Mark 14:55](#org7b611e6)
    -   [Mark 14:56](#org0ae1bb0)
    -   [Mark 14:57](#org00c7ebb)
    -   [Mark 14:58](#org512e97d)
    -   [Mark 14:59](#org8a5b064)
    -   [Mark 14:60](#org591ceb2)
    -   [Mark 14:61](#org1d2b67b)
    -   [Mark 14:62](#org76b686f)
    -   [Mark 14:63](#org8258b5c)
    -   [Mark 14:64](#org94b7cbf)
    -   [Mark 14:65](#org5b04082)
    -   [Mark 14:66](#orgefbf0fd)
    -   [Mark 14:67](#org5bf2ba4)
    -   [Mark 14:68](#org9659e3a)
    -   [Mark 14:69](#orgad050f9)
    -   [Mark 14:70](#org2d36801)
    -   [Mark 14:71](#org8132d6d)
    -   [Mark 14:72](#orga6edc9a)
-   [Mark 15](#orgb0bd513)
    -   [Mark 15:1](#org0709ec4)
    -   [Mark 15:2](#orgcce3736)
    -   [Mark 15:3](#orgdfc4d05)
    -   [Mark 15:4](#orgf6aa5ed)
    -   [Mark 15:5](#org17554b5)
    -   [Mark 15:6](#orgd9fbe87)
    -   [Mark 15:7](#orgc4097fb)
    -   [Mark 15:8](#org7c52fb2)
    -   [Mark 15:9](#org66b6fd0)
    -   [Mark 15:10](#org608c2c3)
    -   [Mark 15:11](#org9d04e00)
    -   [Mark 15:12](#orgc8d1f71)
    -   [Mark 15:13](#org02d70f6)
    -   [Mark 15:14](#orgab4ab73)
    -   [Mark 15:15](#org78ffbe5)
    -   [Mark 15:16](#org0f7c143)
    -   [Mark 15:17](#orgebe5270)
    -   [Mark 15:18](#org37c20ee)
    -   [Mark 15:19](#orgab3f733)
    -   [Mark 15:20](#orgd05f0c0)
    -   [Mark 15:21](#org77ee398)
    -   [Mark 15:22](#org6e2255d)
    -   [Mark 15:23](#org7603641)
    -   [Mark 15:24](#orgcfebe1b)
    -   [Mark 15:25](#org258f1cc)
    -   [Mark 15:26](#org71f05f6)
    -   [Mark 15:27](#org6440b3e)
    -   [Mark 15:28](#org51ba747)
    -   [Mark 15:29](#orge1646ae)
    -   [Mark 15:30](#org5c5f547)
    -   [Mark 15:31](#orge0752ec)
    -   [Mark 15:32](#org3f63260)
    -   [Mark 15:33](#org0e50391)
    -   [Mark 15:34](#orgb871ed0)
    -   [Mark 15:35](#orgc416d49)
    -   [Mark 15:36](#orgdf8eda6)
    -   [Mark 15:37](#orgc3d2bd1)
    -   [Mark 15:38](#orge243b46)
    -   [Mark 15:39](#orgbfbecae)
    -   [Mark 15:40](#org7ea2882)
    -   [Mark 15:41](#orgf718513)
    -   [Mark 15:42](#org81a7d2e)
    -   [Mark 15:43](#org5a314c6)
    -   [Mark 15:44](#org18cfca0)
    -   [Mark 15:45](#orgc9b27b8)
    -   [Mark 15:46](#orgc010bef)
    -   [Mark 15:47](#org924d62b)
-   [Mark 16](#org9bdc84b)
    -   [Mark 16:1](#orgf8bf93f)
    -   [Mark 16:2](#org2758614)
    -   [Mark 16:3](#org71f63b2)
    -   [Mark 16:4](#orgdb61ffb)
    -   [Mark 16:5](#org5a07e97)
    -   [Mark 16:6](#org271c5d0)
    -   [Mark 16:7](#orgd1485b0)
    -   [Mark 16:8](#org5fe75a4)
    -   [Mark 16:9](#org30d1165)
    -   [Mark 16:10](#org39d84a4)
    -   [Mark 16:11](#org9cec4ac)
    -   [Mark 16:12](#orga3d54c7)
    -   [Mark 16:13](#orge71e8ac)
    -   [Mark 16:14](#orge5fb529)
    -   [Mark 16:15](#org13d5037)
    -   [Mark 16:16](#org9ddf33b)
    -   [Mark 16:17](#org64cbfbb)
    -   [Mark 16:18](#orgccc2915)
    -   [Mark 16:19](#org0299424)
    -   [Mark 16:20](#org4429c4e)



<a id="orga649cd4"></a>

# Mark 1


<a id="orgf72ce92"></a>

## Mark 1:1

Initium Evangelii Jesu Christi, Filii Dei.


<a id="org3d92c37"></a>

## Mark 1:2

Sicut scriptum est in Isaia propheta :   Ecce ego mitto angelum meum ante faciem tuam,  qui præparabit viam tuam ante te. 


<a id="orgbd06e09"></a>

## Mark 1:3

Vox clamantis in deserto :  Parate viam Domini, rectas facite semitas ejus.


<a id="org5c8e8ae"></a>

## Mark 1:4

Fuit Joannes in deserto baptizans, et prædicans baptismum pœnitentiæ in remissionem peccatorum.


<a id="org26cf83d"></a>

## Mark 1:5

Et egrediebatur ad eum omnis Judææ regio, et Jerosolymitæ universi, et baptizabantur ab illo in Jordanis flumine, confitentes peccata sua.


<a id="org8a49de7"></a>

## Mark 1:6

Et erat Joannes vestitus pilis cameli, et zona pellicea circa lumbos ejus, et locustas et mel silvestre edebat.


<a id="org8707394"></a>

## Mark 1:7

Et prædicabat dicens : Venit fortior me post me, cujus non sum dignus procumbens solvere corrigiam calceamentorum ejus.


<a id="orge2f1243"></a>

## Mark 1:8

Ego baptizavi vos aqua, ille vero baptizabit vos Spiritu Sancto.  


<a id="org94fe332"></a>

## Mark 1:9

Et factum est : in diebus illis venit Jesus a Nazareth Galilææ : et baptizatus est a Joanne in Jordane.


<a id="org4131c1f"></a>

## Mark 1:10

Et statim ascendens de aqua, vidit cælos apertos, et Spiritum tamquam columbam descendentem, et manentem in ipso.


<a id="orgb32e23b"></a>

## Mark 1:11

Et vox facta est de cælis : Tu es Filius meus dilectus, in te complacui.  


<a id="org1d8ea18"></a>

## Mark 1:12

Et statim Spiritus expulit eum in desertum.


<a id="org204eb44"></a>

## Mark 1:13

Et erat in deserto quadraginta diebus, et quadraginta noctibus : et tentabatur a Satana : eratque cum bestiis, et angeli ministrabant illi.  


<a id="org54262f8"></a>

## Mark 1:14

Postquam autem traditus est Joannes, venit Jesus in Galilæam, prædicans Evangelium regni Dei,


<a id="org47ec82a"></a>

## Mark 1:15

et dicens : Quoniam impletum est tempus, et appropinquavit regnum Dei : pœnitemini, et credite Evangelio.


<a id="orgf3c4094"></a>

## Mark 1:16

Et præteriens secus mare Galilææ, vidit Simonem, et Andream fratrem ejus, mittentes retia in mare (erant enim piscatores),


<a id="org1f56eba"></a>

## Mark 1:17

et dixit eis Jesus : Venite post me, et faciam vos fieri piscatores hominum.


<a id="org46eb534"></a>

## Mark 1:18

Et protinus relictis retibus, secuti sunt eum.


<a id="org5137471"></a>

## Mark 1:19

Et progressus inde pusillum, vidit Jacobum Zebedæi, et Joannem fratrem ejus, et ipsos componentes retia in navi :


<a id="org692f575"></a>

## Mark 1:20

et statim vocavit illos. Et relicto patre suo Zebedæo in navi cum mercenariis, secuti sunt eum.  


<a id="org5d7c6f1"></a>

## Mark 1:21

Et ingrediuntur Capharnaum : et statim sabbatis ingressus in synagogam, docebat eos.


<a id="orgc6d55bd"></a>

## Mark 1:22

Et stupebant super doctrina ejus : erat enim docens eos quasi potestatem habens, et non sicut scribæ.


<a id="orgc815577"></a>

## Mark 1:23

Et erat in synagoga eorum homo in spiritu immundo : et exclamavit,


<a id="orgf176859"></a>

## Mark 1:24

dicens : Quid nobis et tibi, Jesu Nazarene ? venisti perdere nos ? scio qui sis, Sanctus Dei.


<a id="org3ef53c5"></a>

## Mark 1:25

Et comminatus est ei Jesus, dicens : Obmutesce, et exi de homine.


<a id="org15421b4"></a>

## Mark 1:26

Et discerpens eum spiritus immundus, et exclamans voce magna, exiit ab eo.


<a id="orgf3b5c67"></a>

## Mark 1:27

Et mirati sunt omnes, ita ut conquirerent inter se dicentes : Quidnam est hoc ? quænam doctrina hæc nova ? quia in potestate etiam spiritibus immundis imperat, et obediunt ei.


<a id="org9e69fb4"></a>

## Mark 1:28

Et processit rumor ejus statim in omnem regionem Galilææ.  


<a id="org62c5c7e"></a>

## Mark 1:29

Et protinus egredientes de synagoga, venerunt in domum Simonis et Andreæ, cum Jacobo et Joanne.


<a id="orge75f47b"></a>

## Mark 1:30

Decumbebat autem socrus Simonis febricitans : et statim dicunt ei de illa.


<a id="orgd9aa2c7"></a>

## Mark 1:31

Et accedens elevavit eam, apprehensa manu ejus : et continuo dimisit eam febris, et ministrabat eis.  


<a id="orgcb18640"></a>

## Mark 1:32

Vespere autem facto cum occidisset sol, afferebant ad eum omnes male habentes, et dæmonia habentes :


<a id="orga07591d"></a>

## Mark 1:33

et erat omnis civitas congregata ad januam.


<a id="org5a0e195"></a>

## Mark 1:34

Et curavit multos, qui vexabantur variis languoribus, et dæmonia multa ejiciebat, et non sinebat ea loqui, quoniam sciebant eum.  


<a id="org814019d"></a>

## Mark 1:35

Et diluculo valde surgens, egressus abiit in desertum locum, ibique orabat.


<a id="orge5f4988"></a>

## Mark 1:36

Et prosecutus est eum Simon, et qui cum illo erant.


<a id="org13f829a"></a>

## Mark 1:37

Et cum invenissent eum, dixerunt ei : Quia omnes quærunt te.


<a id="orgba75fbb"></a>

## Mark 1:38

Et ait illis : Eamus in proximos vicos, et civitates, ut et ibi prædicem : ad hoc enim veni.


<a id="org0ac1762"></a>

## Mark 1:39

Et erat prædicans in synagogis eorum, et in omni Galilæa, et dæmonia ejiciens.  


<a id="org3324c47"></a>

## Mark 1:40

Et venit ad eum leprosus deprecans eum : et genu flexo dixit ei : Si vis, potes me mundare.


<a id="orgbcb58b0"></a>

## Mark 1:41

Jesus autem misertus ejus, extendit manum suam : et tangens eum, ait illi : Volo : mundare.


<a id="org229d20c"></a>

## Mark 1:42

Et cum dixisset, statim discessit ab eo lepra, et mundatus est.


<a id="org256e4ab"></a>

## Mark 1:43

Et comminatus est ei, statimque ejecit illum,


<a id="org17ceec5"></a>

## Mark 1:44

et dicit ei : Vide nemini dixeris : sed vade, ostende te principi sacerdotum, et offer pro emundatione tua, quæ præcepit Moyses in testimonium illis.


<a id="org9b36fab"></a>

## Mark 1:45

At ille egressus cœpit prædicare, et diffamare sermonem, ita ut jam non posset manifeste introire in civitatem, sed foris in desertis locis esset, et conveniebant ad eum undique.   


<a id="org0045846"></a>

# Mark 2


<a id="org798b589"></a>

## Mark 2:1

Et iterum intravit Capharnaum post dies,


<a id="org3fbb75e"></a>

## Mark 2:2

et auditum est quod in domo esset, et convenerunt multi, ita ut non caperet neque ad januam, et loquebatur eis verbum.


<a id="orgf663ce1"></a>

## Mark 2:3

Et venerunt ad eum ferentes paralyticum, qui a quatuor portabatur.


<a id="orgeacf150"></a>

## Mark 2:4

Et cum non possent offerre eum illi præ turba, nudaverunt tectum ubi erat : et patefacientes submiserunt grabatum in quo paralyticus jacebat.


<a id="org18d3dfd"></a>

## Mark 2:5

Cum autem vidisset Jesus fidem illorum, ait paralytico : Fili, dimittuntur tibi peccata tua.


<a id="orga93a639"></a>

## Mark 2:6

Erant autem illic quidam de scribis sedentes, et cogitantes in cordibus suis :


<a id="orgd035bfd"></a>

## Mark 2:7

Quid hic sic loquitur ? blasphemat. Quis potest dimittere peccata, nisi solus Deus ?


<a id="org6db3d50"></a>

## Mark 2:8

Quo statim cognito Jesus spiritu suo, quia sic cogitarent intra se, dicit illis : Quid ista cogitatis in cordibus vestris ?


<a id="orgd32d7b1"></a>

## Mark 2:9

Quid est facilius dicere paralytico : Dimittuntur tibi peccata : an dicere : Surge, tolle grabatum tuum, et ambula ?


<a id="org258e74f"></a>

## Mark 2:10

Ut autem sciatis quia Filius hominis habet potestatem in terra dimittendi peccata (ait paralytico),


<a id="org7087e77"></a>

## Mark 2:11

tibi dico : Surge, tolle grabatum tuum, et vade in domum tuam.


<a id="org4d2e0d3"></a>

## Mark 2:12

Et statim surrexit ille : et, sublato grabato, abiit coram omnibus, ita ut mirarentur omnes, et honorificent Deum, dicentes : Quia numquam sic vidimus.  


<a id="org1c7c3bf"></a>

## Mark 2:13

Et egressus est rursus ad mare, omnisque turba veniebat ad eum, et docebat eos.


<a id="org588ad9f"></a>

## Mark 2:14

Et cum præteriret, vidit Levi Alphæi sedentem ad telonium, et ait illi : Sequere me. Et surgens secutus est eum.


<a id="org7669bc5"></a>

## Mark 2:15

Et factum est, cum accumberet in domo illius, multi publicani et peccatores simul discumbebant cum Jesu et discipulis ejus : erant enim multi, qui et sequebantur eum.


<a id="org27b772f"></a>

## Mark 2:16

Et scribæ et pharisæi videntes quia manducaret cum publicanis et peccatoribus, dicebant discipulis ejus : Quare cum publicanis et peccatoribus manducat et bibit Magister vester ?


<a id="org4633bc7"></a>

## Mark 2:17

Hoc audito Jesus ait illis : Non necesse habent sani medico, sed qui male habent : non enim veni vocare justos, sed peccatores.


<a id="org091ef5a"></a>

## Mark 2:18

Et erant discipuli Joannis et pharisæi jejunantes : et veniunt, et dicunt illi : Quare discipuli Joannis et pharisæorum jejunant, tui autem discipuli non jejunant ?


<a id="org1ccf206"></a>

## Mark 2:19

Et ait illis Jesus : Numquid possunt filii nuptiarum, quamdiu sponsus cum illis est, jejunare ? Quanto tempore habent secum sponsum, non possunt jejunare.


<a id="org788df38"></a>

## Mark 2:20

Venient autem dies cum auferetur ab eis sponsus : et tunc jejunabunt in illis diebus.


<a id="orga877222"></a>

## Mark 2:21

Nemo assumentum panni rudis assuit vestimento veteri : alioquin aufert supplementum novum a veteri, et major scissura fit.


<a id="org2a84a26"></a>

## Mark 2:22

Et nemo mittit vinum novum in utres veteres : alioquin dirumpet vinum utres, et vinum effundetur, et utres peribunt : sed vinum novum in utres novos mitti debet.  


<a id="orga451210"></a>

## Mark 2:23

Et factum est iterum cum Dominus sabbatis ambularet per sata, et discipuli ejus cœperunt progredi, et vellere spicas.


<a id="org5133136"></a>

## Mark 2:24

Pharisæi autem dicebant ei : Ecce, quid faciunt sabbatis quod non licet ?


<a id="orgc2c214f"></a>

## Mark 2:25

Et ait illis : Numquam legistis quid fecerit David, quando necessitatem habuit, et esuriit ipse, et qui cum eo erant ?


<a id="orgbbe9f25"></a>

## Mark 2:26

quomodo introivit in domum Dei sub Abiathar principe sacerdotum, et panes propositionis manducavit, quos non licebat manducare, nisi sacerdotibus, et dedit eis qui cum eo erant ?


<a id="org89efd71"></a>

## Mark 2:27

Et dicebat eis : Sabbatum propter hominem factum est, et non homo propter sabbatum.


<a id="org011a30b"></a>

## Mark 2:28

Itaque Dominus est Filius hominis, etiam sabbati.   


<a id="org72c7df7"></a>

# Mark 3


<a id="org5949450"></a>

## Mark 3:1

Et introivit iterum in synagogam : et erat ibi homo habens manum aridam.


<a id="org37c0b20"></a>

## Mark 3:2

Et observabant eum, si sabbatis curaret, ut accusarent illum.


<a id="org8d084cd"></a>

## Mark 3:3

Et ait homini habenti manum aridam : Surge in medium.


<a id="org69c6d5b"></a>

## Mark 3:4

Et dicit eis : Licet sabbatis benefacere, an male ? animam salvam facere, an perdere ? At illi tacebant.


<a id="org005c079"></a>

## Mark 3:5

Et circumspiciens eos cum ira, contristatus super cæcitate cordis eorum, dicit homini : Extende manum tuam. Et extendit, et restituta est manus illi.


<a id="orga034a58"></a>

## Mark 3:6

Exeuntes autem pharisæi, statim cum Herodianis consilium faciebant adversus eum quomodo eum perderent.  


<a id="orge8e24a9"></a>

## Mark 3:7

Jesus autem cum discipulis suis secessit ad mare : et multa turba a Galilæa et Judæa secuta est eum,


<a id="org4a8d456"></a>

## Mark 3:8

et ab Jerosolymis, et ab Idumæa, et trans Jordanem : et qui circa Tyrum et Sidonem multitudo magna, audientes quæ faciebat, venerunt ad eum.


<a id="org60edb27"></a>

## Mark 3:9

Et dicit discipulis suis ut navicula sibi deserviret propter turbam, ne comprimerent eum :


<a id="org2a94d0c"></a>

## Mark 3:10

multos enim sanabat, ita ut irruerent in eum ut illum tangerent, quotquot habebant plagas.


<a id="orgd2c2700"></a>

## Mark 3:11

Et spiritus immundi, cum illum videbant, procidebant ei : et clamabant, dicentes :


<a id="org6206857"></a>

## Mark 3:12

Tu es Filius Dei. Et vehementer comminabatur eis ne manifestarent illum.  


<a id="org7f9773b"></a>

## Mark 3:13

Et ascendens in montem vocavit ad se quos voluit ipse : et venerunt ad eum.


<a id="orga809b1d"></a>

## Mark 3:14

Et fecit ut essent duodecim cum illo : et ut mitteret eos prædicare.


<a id="org66fd7a5"></a>

## Mark 3:15

Et dedit illis potestatem curandi infirmitates et ejiciendi dæmonia.


<a id="org6051e48"></a>

## Mark 3:16

Et imposuit Simoni nomen Petrus :


<a id="org86655b6"></a>

## Mark 3:17

et Jacobum Zebedæi, et Joannem fratrem Jacobi, et imposuit eis nomina Boanerges, quod est, Filii tonitrui :


<a id="org5b99c2b"></a>

## Mark 3:18

et Andream, et Philippum, et Bartholomæum, et Matthæum, et Thomam, et Jacobum Alphæi, et Thaddæum, et Simonem Cananæum,


<a id="org0b622c4"></a>

## Mark 3:19

et Judam Iscariotem, qui et tradidit illum.  


<a id="org912a4ba"></a>

## Mark 3:20

Et veniunt ad domum : et convenit iterum turba, ita ut non possent neque panem manducare.


<a id="org84dbb88"></a>

## Mark 3:21

Et cum audissent sui, exierunt tenere eum : dicebant enim : Quoniam in furorem versus est.


<a id="org2ee13da"></a>

## Mark 3:22

Et scribæ, qui ab Jerosolymis descenderant, dicebant : Quoniam Beelzebub habet, et quia in principe dæmoniorum ejicit dæmonia.  


<a id="org5aec224"></a>

## Mark 3:23

Et convocatis eis in parabolis dicebat illis : Quomodo potest Satanas Satanam ejicere ?


<a id="orgd52fd4f"></a>

## Mark 3:24

Et si regnum in se dividatur, non potest regnum illud stare.


<a id="orgdfb855b"></a>

## Mark 3:25

Et si domus super semetipsam dispertiatur, non potest domus illa stare.


<a id="orgca3fd13"></a>

## Mark 3:26

Et si Satanas consurrexerit in semetipsum, dispertitus est, et non poterit stare, sed finem habet.


<a id="orge790de5"></a>

## Mark 3:27

Nemo potest vasa fortis ingressus in domum diripere, nisi prius fortem alliget, et tunc domum ejus diripiet.


<a id="org61d6a26"></a>

## Mark 3:28

Amen dico vobis, quoniam omnia dimittentur filiis hominum peccata, et blasphemiæ quibus blasphemaverint :


<a id="org02f2f58"></a>

## Mark 3:29

qui autem blasphemaverit in Spiritum Sanctum, non habebit remissionem in æternum, sed reus erit æterni delicti.


<a id="org3ea4bc7"></a>

## Mark 3:30

Quoniam dicebant : Spiritum immundum habet.  


<a id="org102380a"></a>

## Mark 3:31

Et veniunt mater ejus et fratres : et foris stantes miserunt ad eum vocantes eum,


<a id="org8da35a1"></a>

## Mark 3:32

et sedebat circa eum turba : et dicunt ei : Ecce mater tua et fratres tui foris quærunt te.


<a id="orgc4456ec"></a>

## Mark 3:33

Et respondens eis, ait : Quæ est mater mea et fratres mei ?


<a id="orga1e479b"></a>

## Mark 3:34

Et circumspiciens eos, qui in circuitu ejus sedebant, ait : Ecce mater mea et fratres mei.


<a id="org1fd53fc"></a>

## Mark 3:35

Qui enim fecerit voluntatem Dei, hic frater meus, et soror mea, et mater est.   


<a id="org6f31934"></a>

# Mark 4


<a id="org658503e"></a>

## Mark 4:1

Et iterum cœpit docere ad mare : et congregata est ad eum turba multa, ita ut navim ascendens sederet in mari, et omnis turba circa mare super terram erat :


<a id="org68807c7"></a>

## Mark 4:2

et docebat eos in parabolis multa, et dicebat illis in doctrina sua :


<a id="orgd008c96"></a>

## Mark 4:3

Audite : ecce exiit seminans ad seminandum.


<a id="org1a31bff"></a>

## Mark 4:4

Et dum seminat, aliud cecidit circa viam, et venerunt volucres cæli, et comederunt illud.


<a id="orgbf59fe9"></a>

## Mark 4:5

Aliud vero cecidit super petrosa, ubi non habuit terram multam : et statim exortum est, quoniam non habebat altitudinem terræ :


<a id="orgb34ed05"></a>

## Mark 4:6

et quando exortus est sol, exæstuavit : et eo quod non habebat radicem, exaruit.


<a id="org28c292c"></a>

## Mark 4:7

Et aliud cecidit in spinas : et ascenderunt spinæ, et suffocaverunt illud, et fructum non dedit.


<a id="orgefef4ae"></a>

## Mark 4:8

Et aliud cecidit in terram bonam : et dabat fructum ascendentem et crescentem, et afferebat unum triginta, unum sexaginta, et unum centum.


<a id="orgfae9fca"></a>

## Mark 4:9

Et dicebat : Qui habet aures audiendi, audiat.


<a id="org41c1a10"></a>

## Mark 4:10

Et cum esset singularis, interrogaverunt eum hi qui cum eo erant duodecim, parabolam.


<a id="orge716bec"></a>

## Mark 4:11

Et dicebat eis : Vobis datum est nosse mysterium regni Dei : illis autem, qui foris sunt, in parabolis omnia fiunt :


<a id="orgf43a469"></a>

## Mark 4:12

ut videntes videant, et non videant : et audientes audiant, et non intelligant : nequando convertantur, et dimittantur eis peccata.  


<a id="org828dd1b"></a>

## Mark 4:13

Et ait illis : Nescitis parabolam hanc ? Et quomodo omnes parabolas cognoscetis ?


<a id="orgf86a2b3"></a>

## Mark 4:14

Qui seminat, verbum seminat.


<a id="org4b9c443"></a>

## Mark 4:15

Hi autem sunt, qui circa viam, ubi seminatur verbum, et cum audierint, confestim venit Satanas, et aufert verbum, quod seminatum est in cordibus eorum.


<a id="org19ca117"></a>

## Mark 4:16

Et hi sunt similiter, qui super petrosa seminantur : qui cum audierint verbum, statim cum gaudio accipiunt illud :


<a id="org25d1d16"></a>

## Mark 4:17

et non habent radicem in se, sed temporales sunt : deinde orta tribulatione et persecutione propter verbum, confestim scandalizantur.


<a id="org38fe20e"></a>

## Mark 4:18

Et alii sunt qui in spinas seminantur : hi sunt qui verbum audiunt,


<a id="org3aa4f54"></a>

## Mark 4:19

et ærumnæ sæculi, et deceptio divitiarum, et circa reliqua concupiscentiæ introëuntes suffocant verbum, et sine fructu efficitur.


<a id="org39ee14b"></a>

## Mark 4:20

Et hi sunt qui super terram bonam seminati sunt, qui audiunt verbum, et suscipiunt, et fructificant, unum triginta, unum sexaginta, et unum centum.  


<a id="orgc2496da"></a>

## Mark 4:21

Et dicebat illis : Numquid venit lucerna ut sub modio ponatur, aut sub lecto ? nonne ut super candelabrum ponatur ?


<a id="org9c4528e"></a>

## Mark 4:22

Non est enim aliquid absconditum, quod non manifestetur : nec factum est occultum, sed ut in palam veniat.


<a id="orgcab33bf"></a>

## Mark 4:23

Si quis habet aures audiendi, audiat.


<a id="org8c851db"></a>

## Mark 4:24

Et dicebat illis : Videte quid audiatis. In qua mensura mensi fueritis, remetietur vobis, et adjicietur vobis.


<a id="org7d22da7"></a>

## Mark 4:25

Qui enim habet, dabitur illi : et qui non habet, etiam quod habet auferetur ab eo.  


<a id="orga5bc473"></a>

## Mark 4:26

Et dicebat : Sic est regnum Dei, quemadmodum si homo jaciat sementem in terram,


<a id="org9cabb5d"></a>

## Mark 4:27

et dormiat, et exsurgat nocte et die, et semen germinet, et increscat dum nescit ille.


<a id="org2c90146"></a>

## Mark 4:28

Ultro enim terra fructificat, primum herbam, deinde spicam, deinde plenum frumentum in spica.


<a id="org34e5a7a"></a>

## Mark 4:29

Et cum produxerit fructus, statim mittit falcem, quoniam adest messis.


<a id="orgfb5e455"></a>

## Mark 4:30

Et dicebat : Cui assimilabimus regnum Dei ? aut cui parabolæ comparabimus illud ?


<a id="org5301188"></a>

## Mark 4:31

Sicut granum sinapis, quod cum seminatum fuerit in terra, minus est omnibus seminibus, quæ sunt in terra :


<a id="orga64925b"></a>

## Mark 4:32

et cum seminatum fuerit, ascendit, et fit majus omnibus oleribus, et facit ramos magnos, ita ut possint sub umbra ejus aves cæli habitare.


<a id="org56ca0ef"></a>

## Mark 4:33

Et talibus multis parabolis loquebatur eis verbum, prout poterant audire :


<a id="orgf86a21e"></a>

## Mark 4:34

sine parabola autem non loquebatur eis : seorsum autem discipulis suis disserebat omnia.  


<a id="orge464f03"></a>

## Mark 4:35

Et ait illis in illa die, cum sero esset factum : Transeamus contra.


<a id="org88ecb99"></a>

## Mark 4:36

Et dimittentes turbam, assumunt eum ita ut erat in navi : et aliæ naves erant cum illo.


<a id="orgaf88283"></a>

## Mark 4:37

Et facta est procella magna venti, et fluctus mittebat in navim, ita ut impleretur navis.


<a id="org8bfaf9e"></a>

## Mark 4:38

Et erat ipse in puppi super cervical dormiens : et excitant eum, et dicunt illi : Magister, non ad te pertinet, quia perimus ?


<a id="orgdbc980b"></a>

## Mark 4:39

Et exsurgens comminatus est vento, et dixit mari : Tace, obmutesce. Et cessavit ventus : et facta est tranquillitas magna.


<a id="org358ea8f"></a>

## Mark 4:40

Et ait illis : Quid timidi estis ? necdum habetis fidem ? et timuerunt timore magno, et dicebant ad alterutrum : Quis, putas, est iste, quia et ventus et mare obediunt ei ?   


<a id="org64f9afe"></a>

# Mark 5


<a id="orgff908aa"></a>

## Mark 5:1

Et venerunt trans fretum maris in regionem Gerasenorum.


<a id="org0a5b201"></a>

## Mark 5:2

Et exeunti ei de navi, statim occurrit de monumentis homo in spiritu immundo,


<a id="org8efe02e"></a>

## Mark 5:3

qui domicilium habebat in monumentis, et neque catenis jam quisquam poterat eum ligare :


<a id="org1b9bc80"></a>

## Mark 5:4

quoniam sæpe compedibus et catenis vinctus, dirupisset catenas, et compedes comminuisset, et nemo poterat eum domare :


<a id="org6d062b2"></a>

## Mark 5:5

et semper die ac nocte in monumentis, et in montibus erat, clamans, et concidens se lapidibus.


<a id="org78089c4"></a>

## Mark 5:6

Videns autem Jesum a longe, cucurrit, et adoravit eum :


<a id="org802ab8e"></a>

## Mark 5:7

et clamans voce magna dixit : Quid mihi et tibi, Jesu Fili Dei altissimi ? adjuro te per Deum, ne me torqueas.


<a id="orgdf5a409"></a>

## Mark 5:8

Dicebat enim illi : Exi spiritus immunde ab homine.


<a id="orgef6826d"></a>

## Mark 5:9

Et interrogabat eum : Quod tibi nomen est ? Et dicit ei : Legio mihi nomen est, quia multi sumus.


<a id="org2a38ec5"></a>

## Mark 5:10

Et deprecabatur eum multum, ne se expelleret extra regionem.


<a id="orgc75efb4"></a>

## Mark 5:11

Erat autem ibi circa montem grex porcorum magnus, pascens.


<a id="org29b47ec"></a>

## Mark 5:12

Et deprecabantur eum spiritus, dicentes : Mitte nos in porcos ut in eos introëamus.


<a id="org556b82c"></a>

## Mark 5:13

Et concessit eis statim Jesus. Et exeuntes spiritus immundi introierunt in porcos : et magno impetu grex præcipitatus est in mare ad duo millia, et suffocati sunt in mari.


<a id="org6bb1556"></a>

## Mark 5:14

Qui autem pascebant eos, fugerunt, et nuntiaverunt in civitatem et in agros. Et egressi sunt videre quid esset factum :


<a id="org772df8a"></a>

## Mark 5:15

et veniunt ad Jesum : et vident illum qui a dæmonio vexabatur, sedentem, vestitum, et sanæ mentis, et timuerunt.


<a id="org5302b05"></a>

## Mark 5:16

Et narraverunt illis, qui viderant, qualiter factum esset ei qui dæmonium habuerat, et de porcis.


<a id="orgeae920a"></a>

## Mark 5:17

Et rogare cœperunt eum ut discederet de finibus eorum.


<a id="orgb1db73d"></a>

## Mark 5:18

Cumque ascenderet navim, cœpit illum deprecari, qui a dæmonio vexatus fuerat, ut esset cum illo,


<a id="orga989f4b"></a>

## Mark 5:19

et non admisit eum, sed ait illi : Vade in domum tuam ad tuos, et annuntia illis quanta tibi Dominus fecerit, et misertus sit tui.


<a id="org4e31600"></a>

## Mark 5:20

Et abiit, et cœpit prædicare in Decapoli, quanta sibi fecisset Jesus : et omnes mirabantur.


<a id="orgd259785"></a>

## Mark 5:21

Et cum transcendisset Jesus in navi rursum trans fretum, convenit turba multa ad eum, et erat circa mare.  


<a id="org32d45c3"></a>

## Mark 5:22

Et venit quidam de archisynagogis nomine Jairus, et videns eum procidit ad pedes ejus,


<a id="org8026063"></a>

## Mark 5:23

et deprecabatur eum multum, dicens : Quoniam filia mea in extremis est, veni, impone manum super eam, ut salva sit, et vivat.


<a id="org8b7a284"></a>

## Mark 5:24

Et abiit cum illo, et sequebatur eum turba multa, et comprimebant eum.


<a id="org67047d1"></a>

## Mark 5:25

Et mulier, quæ erat in profluvio sanguinis annis duodecim,


<a id="org4216344"></a>

## Mark 5:26

et fuerat multa perpessa a compluribus medicis : et erogaverat omnia sua, nec quidquam profecerat, sed magis deterius habebat :


<a id="org282528b"></a>

## Mark 5:27

cum audisset de Jesu, venit in turba retro, et tetigit vestimentum ejus :


<a id="orgba5e81c"></a>

## Mark 5:28

dicebat enim : Quia si vel vestimentum ejus tetigero, salva ero.


<a id="org7b2f12d"></a>

## Mark 5:29

Et confestim siccatus est fons sanguinis ejus : et sensit corpore quia sanata esset a plaga.


<a id="orgb7b0752"></a>

## Mark 5:30

Et statim Jesus in semetipso cognoscens virtutem quæ exierat de illo, conversus ad turbam, aiebat : Quis tetigit vestimenta mea ?


<a id="org5875bd5"></a>

## Mark 5:31

Et dicebant ei discipuli sui : Vides turbam comprimentem te, et dicis : Quis me tetigit ?


<a id="org75e3edc"></a>

## Mark 5:32

Et circumspiciebat videre eam, quæ hoc fecerat.


<a id="org33e9b4d"></a>

## Mark 5:33

Mulier vero timens et tremens, sciens quod factum esset in se, venit et procidit ante eum, et dixit ei omnem veritatem.


<a id="org0903f93"></a>

## Mark 5:34

Ille autem dixit ei : Filia, fides tua te salvam fecit : vade in pace, et esto sana a plaga tua.


<a id="org5df8c3d"></a>

## Mark 5:35

Adhuc eo loquente, veniunt ab archisynagogo, dicentes : Quia filia tua mortua est : quid ultra vexas magistrum ?


<a id="org01fc86a"></a>

## Mark 5:36

Jesus autem audito verbo quod dicebatur, ait archisynagogo : Noli timere : tantummodo crede.


<a id="orgc4da65c"></a>

## Mark 5:37

Et non admisit quemquam se sequi nisi Petrum, et Jacobum, et Joannem fratrem Jacobi.


<a id="orgba634a7"></a>

## Mark 5:38

Et veniunt in domum archisynagogi, et videt tumultum, et flentes, et ejulantes multum.


<a id="org5831d29"></a>

## Mark 5:39

Et ingressus, ait illis : Quid turbamini, et ploratis ? puella non est mortua, sed dormit.


<a id="orga1cfcd6"></a>

## Mark 5:40

Et irridebant eum. Ipse vero ejectis omnibus assumit patrem, et matrem puellæ, et qui secum erant, et ingreditur ubi puella erat jacens.


<a id="org490add8"></a>

## Mark 5:41

Et tenens manum puellæ, ait illi : Talitha cumi, quod est interpretatum : Puella (tibi dico), surge.


<a id="org20e78f3"></a>

## Mark 5:42

Et confestim surrexit puella, et ambulabat : erat autem annorum duodecim : et obstupuerunt stupore magno.


<a id="org1516400"></a>

## Mark 5:43

Et præcepit illis vehementer ut nemo id sciret : et dixit dari illi manducare.   


<a id="orgf153cd5"></a>

# Mark 6


<a id="orgbfebd97"></a>

## Mark 6:1

Et egressus inde, abiit in patriam suam : et sequebantur eum discipuli sui :


<a id="org93d87d2"></a>

## Mark 6:2

et facto sabbato cœpit in synagoga docere : et multi audientes admirabantur in doctrina ejus, dicentes : Unde huic hæc omnia ? et quæ est sapientia, quæ data est illi, et virtutes tales, quæ per manus ejus efficiuntur ?


<a id="orga6cb55e"></a>

## Mark 6:3

Nonne hic est faber, filius Mariæ, frater Jacobi, et Joseph, et Judæ, et Simonis ? nonne et sorores ejus hic nobiscum sunt ? Et scandalizabantur in illo.


<a id="orgefe98ed"></a>

## Mark 6:4

Et dicebat illis Jesus : Quia non est propheta sine honore nisi in patria sua, et in domo sua, et in cognatione sua.


<a id="org99c3d23"></a>

## Mark 6:5

Et non poterat ibi virtutem ullam facere, nisi paucos infirmos impositis manibus curavit :


<a id="org6974a74"></a>

## Mark 6:6

et mirabatur propter incredulitatem eorum, et circuibat castella in circuitu docens.  


<a id="org14da31b"></a>

## Mark 6:7

Et vocavit duodecim : et cœpit eos mittere binos, et dabat illis potestatem spirituum immundorum.


<a id="orgcd6ac7d"></a>

## Mark 6:8

Et præcepit eis ne quid tollerent in via, nisi virgam tantum : non peram, non panem, neque in zona æs,


<a id="org5853f65"></a>

## Mark 6:9

sed calceatos sandaliis, et ne induerentur duabus tunicis.


<a id="org0a28304"></a>

## Mark 6:10

Et dicebat eis : Quocumque introieritis in domum, illic manete donec exeatis inde :


<a id="org8336ced"></a>

## Mark 6:11

et quicumque non receperint vos, nec audierint vos, exeuntes inde, excutite pulverem de pedibus vestris in testimonium illis.


<a id="org955b801"></a>

## Mark 6:12

Et exeuntes prædicabant ut pœnitentiam agerent :


<a id="org049daac"></a>

## Mark 6:13

et dæmonia multa ejiciebant, et ungebant oleo multos ægros, et sanabant.  


<a id="org1501c55"></a>

## Mark 6:14

Et audivit rex Herodes (manifestum enim factum est nomen ejus), et dicebat : Quia Joannes Baptista resurrexit a mortuis : et propterea virtutes operantur in illo.


<a id="org18e808f"></a>

## Mark 6:15

Alii autem dicebant : Quia Elias est ; alii vero dicebant : Quia propheta est, quasi unus ex prophetis.


<a id="org00d209d"></a>

## Mark 6:16

Quo audito Herodes ait : Quem ego decollavi Joannem, hic a mortuis resurrexit.


<a id="org3280cf8"></a>

## Mark 6:17

Ipse enim Herodes misit, ac tenuit Joannem, et vinxit eum in carcere propter Herodiadem uxorem Philippi fratris sui, quia duxerat eam.


<a id="org7aaf36a"></a>

## Mark 6:18

Dicebat enim Joannes Herodi : Non licet tibi habere uxorem fratris tui.


<a id="org48cd1aa"></a>

## Mark 6:19

Herodias autem insidiabatur illi : et volebat occidere eum, nec poterat.


<a id="org4b22a96"></a>

## Mark 6:20

Herodes enim metuebat Joannem, sciens eum virum justum et sanctum : et custodiebat eum, et audito eo multa faciebat, et libenter eum audiebat.


<a id="orgaf1f5a3"></a>

## Mark 6:21

Et cum dies opportunus accidisset, Herodes natalis sui cœnam fecit principibus, et tribunis, et primis Galilææ :


<a id="org868151d"></a>

## Mark 6:22

cumque introisset filia ipsius Herodiadis, et saltasset, et placuisset Herodi, simulque recumbentibus, rex ait puellæ : Pete a me quod vis, et dabo tibi :


<a id="org9d9db4f"></a>

## Mark 6:23

et juravit illi : Quia quidquid petieris dabo tibi, licet dimidium regni mei.


<a id="org41715e3"></a>

## Mark 6:24

Quæ cum exisset, dixit matri suæ : Quid petam ? At illa dixit : Caput Joannis Baptistæ.


<a id="orgb13b0a9"></a>

## Mark 6:25

Cumque introisset statim cum festinatione ad regem, petivit dicens : Volo ut protinus des mihi in disco caput Joannis Baptistæ.


<a id="org24dbd9b"></a>

## Mark 6:26

Et contristatus est rex : propter jusjurandum, et propter simul discumbentes, noluit eam contristare :


<a id="orgdb098fd"></a>

## Mark 6:27

sed misso spiculatore præcepit afferri caput ejus in disco. Et decollavit eum in carcere,


<a id="orgd198618"></a>

## Mark 6:28

et attulit caput ejus in disco : et dedit illud puellæ, et puella dedit matri suæ.


<a id="orgef143e4"></a>

## Mark 6:29

Quo audito, discipuli ejus venerunt, et tulerunt corpus ejus : et posuerunt illud in monumento.  


<a id="org670b105"></a>

## Mark 6:30

Et convenientes Apostoli ad Jesum, renuntiaverunt ei omnia quæ egerant, et docuerant.


<a id="org8a2210f"></a>

## Mark 6:31

Et ait illis : Venite seorsum in desertum locum, et requiescite pusillum. Erant enim qui veniebant et redibant multi : et nec spatium manducandi habebant.


<a id="org7484e2d"></a>

## Mark 6:32

Et ascendentes in navim, abierunt in desertum locum seorsum.


<a id="org79777bc"></a>

## Mark 6:33

Et viderunt eos abeuntes, et cognoverunt multi : et pedestres de omnibus civitatibus concurrerunt illuc, et prævenerunt eos.


<a id="org17bf5a0"></a>

## Mark 6:34

Et exiens vidit turbam multam Jesus : et misertus est super eos, quia erant sicut oves non habentes pastorem, et cœpit docere multa.


<a id="org8e63017"></a>

## Mark 6:35

Et cum jam hora multa fieret, accesserunt discipuli ejus, dicentes : Desertus est locus hic, et jam hora præteriit :


<a id="org312ef0f"></a>

## Mark 6:36

dimitte illos, ut euntes in proximas villas et vicos, emant sibi cibos, quos manducent.


<a id="orgc4dbfe7"></a>

## Mark 6:37

Et respondens ait illis : Date illis vos manducare. Et dixerunt ei : Euntes emamus ducentis denariis panes, et dabimus illis manducare.


<a id="orgdd11a44"></a>

## Mark 6:38

Et dicit eis : Quot panes habetis ? ite, et videte. Et cum cognovissent, dicunt : Quinque, et duos pisces.


<a id="orga319532"></a>

## Mark 6:39

Et præcepit illis ut accumbere facerent omnes secundum contubernia super viride fœnum.


<a id="org66f3742"></a>

## Mark 6:40

Et discubuerunt in partes per centenos et quinquagenos.


<a id="org69ee904"></a>

## Mark 6:41

Et acceptis quinque panibus et duobus piscibus, intuens in cælum, benedixit, et fregit panes, et dedit discipulis suis, ut ponerent ante eos : et duos pisces divisit omnibus.


<a id="orgc58ce4d"></a>

## Mark 6:42

Et manducaverunt omnes, et saturati sunt.


<a id="orga41f29d"></a>

## Mark 6:43

Et sustulerunt reliquias, fragmentorum duodecim cophinos plenos, et de piscibus.


<a id="orgfef40f9"></a>

## Mark 6:44

Erant autem qui manducaverunt quinque millia virorum.  


<a id="org108da6f"></a>

## Mark 6:45

Et statim coëgit discipulos suos ascendere navim, ut præcederent eum trans fretum ad Bethsaidam, dum ipse dimitteret populum.


<a id="org1a495dc"></a>

## Mark 6:46

Et cum dimisisset eos, abiit in montem orare.


<a id="org8f48747"></a>

## Mark 6:47

Et cum sero esset, erat navis in medio mari et ipse solus in terra.


<a id="org7349c07"></a>

## Mark 6:48

Et videns eos laborantes in remigando (erat enim ventus contrarius eis) et circa quartam vigiliam noctis venit ad eos ambulans supra mare : et volebat præterire eos.


<a id="org06730da"></a>

## Mark 6:49

At illi ut viderunt eum ambulantem supra mare, putaverunt phantasma esse, et exclamaverunt.


<a id="org7f30b6e"></a>

## Mark 6:50

Omnes enim viderunt eum, et conturbati sunt. Et statim locutus est cum eis, et dixit eis : Confidite, ego sum : nolite timere.


<a id="orgcf18acd"></a>

## Mark 6:51

Et ascendit ad illos in navim, et cessavit ventus. Et plus magis intra se stupebant :


<a id="org670a5f5"></a>

## Mark 6:52

non enim intellexerunt de panibus : erat enim cor eorum obcæcatum.


<a id="org972cc0d"></a>

## Mark 6:53

Et cum transfretassent, venerunt in terram Genesareth, et applicuerunt.


<a id="orgbb7914d"></a>

## Mark 6:54

Cumque egressi essent de navi, continuo cognoverunt eum :


<a id="orgc4086ef"></a>

## Mark 6:55

et percurrentes universam regionem illam, cœperunt in grabatis eos, qui se male habebant, circumferre, ubi audiebant eum esse.


<a id="orgc5d422e"></a>

## Mark 6:56

Et quocumque introibat, in vicos, vel in villas aut civitates, in plateis ponebant infirmos, et deprecabantur eum, ut vel fimbriam vestimenti ejus tangerent, et quotquot tangebant eum, salvi fiebant.   


<a id="orgba53cc0"></a>

# Mark 7


<a id="orge2c4cba"></a>

## Mark 7:1

Et conveniunt ad eum pharisæi, et quidam de scribis, venientes ab Jerosolymis.


<a id="org2a4c0e8"></a>

## Mark 7:2

Et cum vidissent quosdam ex discipulis ejus communibus manibus, id est non lotis, manducare panes, vituperaverunt.


<a id="org122dd9f"></a>

## Mark 7:3

Pharisæi enim, et omnes Judæi, nisi crebro laverint manus, non manducant, tenentes traditionem seniorum :


<a id="org6cf9529"></a>

## Mark 7:4

et a foro nisi baptizentur, non comedunt : et alia multa sunt, quæ tradita sunt illis servare, baptismata calicum, et urceorum, et æramentorum, et lectorum :


<a id="org81abc38"></a>

## Mark 7:5

et interrogabant eum pharisæi et scribæ : Quare discipuli tui non ambulant juxta traditionem seniorum, sed communibus manibus manducant panem ?


<a id="orgbb05f28"></a>

## Mark 7:6

At ille respondens, dixit eis : Bene prophetavit Isaias de vobis hypocritis, sicut scriptum est :   Populus hic labiis me honorat,  cor autem eorum longe est a me : 


<a id="org429ec1b"></a>

## Mark 7:7

in vanum autem me colunt,  docentes doctrinas, et præcepta hominum.


<a id="orga6d63ba"></a>

## Mark 7:8

Relinquentes enim mandatum Dei, tenetis traditionem hominum, baptismata urceorum et calicum : et alia similia his facitis multa.


<a id="org3c80fe3"></a>

## Mark 7:9

Et dicebat illis : Bene irritum facitis præceptum Dei, ut traditionem vestram servetis.


<a id="orga30f34d"></a>

## Mark 7:10

Moyses enim dixit : Honora patrem tuum, et matrem tuam. Et : Qui maledixerit patri, vel matri, morte moriatur.


<a id="orgcc399d6"></a>

## Mark 7:11

Vos autem dicitis : Si dixerit homo patri, aut matri, Corban (quod est donum) quodcumque ex me, tibi profuerit :


<a id="org298de85"></a>

## Mark 7:12

et ultra non dimittitis eum quidquam facere patri suo, aut matri,


<a id="org74cae35"></a>

## Mark 7:13

rescindentes verbum Dei per traditionem vestram, quam tradidistis : et similia hujusmodi multa facitis.  


<a id="org80478ef"></a>

## Mark 7:14

Et advocans iterum turbam, dicebat illis : Audite me omnes, et intelligite.


<a id="org8b9a5f6"></a>

## Mark 7:15

Nihil est extra hominem introiens in eum, quod possit eum coinquinare, sed quæ de homine procedunt illa sunt quæ communicant hominem.


<a id="orgdada1a3"></a>

## Mark 7:16

Si quis habet aures audiendi, audiat.


<a id="orgce2c2a2"></a>

## Mark 7:17

Et cum introisset in domum a turba, interrogabant eum discipuli ejus parabolam.


<a id="org73d6d79"></a>

## Mark 7:18

Et ait illis : Sic et vos imprudentes estis ? Non intelligitis quia omne extrinsecus introiens in hominem, non potest eum communicare :


<a id="orge6e5411"></a>

## Mark 7:19

quia non intrat in cor ejus, sed in ventrum vadit, et in secessum exit, purgans omnes escas ?


<a id="org2803836"></a>

## Mark 7:20

Dicebat autem, quoniam quæ de homine exeunt, illa communicant hominem.


<a id="org42d9a6e"></a>

## Mark 7:21

Ab intus enim de corde hominum malæ cogitationes procedunt, adulteria, fornicationes, homicidia,


<a id="orgc9d200e"></a>

## Mark 7:22

furta, avaritiæ, nequitiæ, dolus, impudicitiæ, oculus malus, blasphemia, superbia, stultitia.


<a id="org55dbeb0"></a>

## Mark 7:23

Omnia hæc mala ab intus procedunt, et communicant hominem.  


<a id="orge6ac99a"></a>

## Mark 7:24

Et inde surgens abiit in fines Tyri et Sidonis : et ingressus domum, neminem voluit scire, et non potuit latere.


<a id="orge6a6816"></a>

## Mark 7:25

Mulier enim statim ut audivit de eo, cujus filia habebat spiritum immundum, intravit, et procidit ad pedes ejus.


<a id="org68b10aa"></a>

## Mark 7:26

Erat enim mulier gentilis, Syrophœnissa genere. Et rogabat eum ut dæmonium ejiceret de filia ejus.


<a id="org76c4a22"></a>

## Mark 7:27

Qui dixit illi : Sine prius saturari filios : non est enim bonum sumere panem filiorum, et mittere canibus.


<a id="orgaaadf65"></a>

## Mark 7:28

At illa respondit, et dixit illi : Utique Domine, nam et catelli comedunt sub mensa de micis puerorum.


<a id="org2ba2eae"></a>

## Mark 7:29

Et ait illi : Propter hunc sermonem vade : exiit dæmonium a filia tua.


<a id="org509c9b2"></a>

## Mark 7:30

Et cum abiisset domum suam, invenit puellam jacentem supra lectum, et dæmonium exiisse.  


<a id="org09dc26e"></a>

## Mark 7:31

Et iterum exiens de finibus Tyri, venit per Sidonem ad mare Galilææ inter medios fines Decapoleos.


<a id="orgdf12092"></a>

## Mark 7:32

Et adducunt ei surdum, et mutum, et deprecabantur eum, ut imponat illi manum.


<a id="orgc83fb90"></a>

## Mark 7:33

Et apprehendens eum de turba seorsum, misit digitos suos in auriculas ejus : et exspuens, tetigit linguam ejus :


<a id="orga6e2e15"></a>

## Mark 7:34

et suspiciens in cælum, ingemuit, et ait illi : Ephphetha, quod est, Adaperire.


<a id="org543e514"></a>

## Mark 7:35

Et statim apertæ sunt aures ejus, et solutum est vinculum linguæ ejus, et loquebatur recte.


<a id="org7575988"></a>

## Mark 7:36

Et præcepit illis ne cui dicerent. Quanto autem eis præcipiebat, tanto magis plus prædicabant :


<a id="org60a41f1"></a>

## Mark 7:37

et eo amplius admirabantur, dicentes : Bene omnia fecit : et surdos fecit audire, et mutos loqui.   


<a id="orgea7334e"></a>

# Mark 8


<a id="orge0e3a6a"></a>

## Mark 8:1

In diebus illis iterum cum turba multa esset, nec haberent quod manducarent, convocatis discipulis, ait illis :


<a id="orgf4f0f75"></a>

## Mark 8:2

Misereor super turbam : quia ecce jam triduo sustinent me, nec habent quod manducent :


<a id="orge203029"></a>

## Mark 8:3

et si dimisero eos jejunos in domum suam, deficient in via : quidam enim ex eis de longe venerunt.


<a id="org7876675"></a>

## Mark 8:4

Et responderunt ei discipuli sui : Unde illos quis poterit saturare panibus in solitudine ?


<a id="org1d1a5a5"></a>

## Mark 8:5

Et interrogavit eos : Quot panes habetis ? Qui dixerunt : Septem.


<a id="org487c78f"></a>

## Mark 8:6

Et præcepit turbæ discumbere super terram. Et accipiens septem panes, gratias agens fregit, et dabat discipulis suis ut apponerent, et apposuerunt turbæ.


<a id="org07d3fb1"></a>

## Mark 8:7

Et habebant pisciculos paucos : et ipsos benedixit, et jussit apponi.


<a id="org693c1ae"></a>

## Mark 8:8

Et manducaverunt, et saturati sunt, et sustulerunt quod superaverat de fragmentis, septem sportas.


<a id="orgf0030cf"></a>

## Mark 8:9

Erant autem qui manducaverunt, quasi quatuor millia : et dimisit eos.  


<a id="orgf2129c6"></a>

## Mark 8:10

Et statim ascendens navim cum discipulis suis, venit in partes Dalmanutha.


<a id="org33b64f0"></a>

## Mark 8:11

Et exierunt pharisæi, et cœperunt conquirere cum eo, quærentes ab illo signum de cælo, tentantes eum.


<a id="org7dd7732"></a>

## Mark 8:12

Et ingemiscens spiritu, ait : Quid generatio ista signum quærit ? Amen dico vobis, si dabitur generationi isti signum.


<a id="org1d744ba"></a>

## Mark 8:13

Et dimittens eos, ascendit iterum navim et abiit trans fretum.  


<a id="org261a845"></a>

## Mark 8:14

Et obliti sunt panes sumere : et nisi unum panem non habebant secum in navi.


<a id="org4b46644"></a>

## Mark 8:15

Et præcipiebat eis, dicens : Videte, et cavete a fermento pharisæorum, et fermento Herodis.


<a id="org8f175e4"></a>

## Mark 8:16

Et cogitabant ad alterutrum, dicentes : quia panes non habemus.


<a id="org37d5bd8"></a>

## Mark 8:17

Quo cognito, ait illis Jesus : Quid cogitatis, quia panes non habetis ? nondum cognoscetis nec intelligitis ? adhuc cæcatum habetis cor vestrum ?


<a id="orgdc2a22a"></a>

## Mark 8:18

oculos habentes non videtis ? et aures habentes non auditis ? nec recordamini,


<a id="orge922236"></a>

## Mark 8:19

quando quinque panes fregi in quinque millia : quot cophinos fragmentorum plenos sustulistis ? Dicunt ei : Duodecim.


<a id="org3212eab"></a>

## Mark 8:20

Quando et septem panes in quatuor millia : quot sportas fragmentorum tulistis ? Et dicunt ei : Septem.


<a id="org82e69af"></a>

## Mark 8:21

Et dicebat eis : Quomodo nondum intelligitis ?  


<a id="org9af0e99"></a>

## Mark 8:22

Et veniunt Bethsaidam, et adducunt ei cæcum, et rogabant eum ut illum tangeret.


<a id="org5112ff6"></a>

## Mark 8:23

Et apprehensa manu cæci, eduxit eum extra vicum : et exspuens in oculos ejus impositis manibus suis, interrogavit eum si quid videret.


<a id="org831dba3"></a>

## Mark 8:24

Et aspiciens, ait : Video homines velut arbores ambulantes.


<a id="org98f67e2"></a>

## Mark 8:25

Deinde iterum imposuit manus super oculos ejus : et cœpit videre : et restitutus est ita ut clare videret omnia.


<a id="orgeb2b229"></a>

## Mark 8:26

Et misit illum in domum suam, dicens : Vade in domum tuam : et si in vicum introieris, nemini dixeris.  


<a id="orgd469662"></a>

## Mark 8:27

Et egressus est Jesus, et discipuli ejus in castella Cæsareæ Philippi : et in via interrogabat discipulos suos, dicens eis : Quem me dicunt esse homines ?


<a id="org824408f"></a>

## Mark 8:28

Qui responderunt illi, dicentes : Joannem Baptistam, alii Eliam, alii vero quasi unum de prophetis.


<a id="org79f090e"></a>

## Mark 8:29

Tunc dicit illis : Vos vero quem me esse dicitis ? Respondens Petrus, ait ei : Tu es Christus.


<a id="orgf63c4df"></a>

## Mark 8:30

Et comminatus est eis, ne cui dicerent de illo.  


<a id="orge8c2447"></a>

## Mark 8:31

Et cœpit docere eos quoniam oportet Filium hominis pati multa, et reprobari a senioribus, et a summis sacerdotibus et scribis, et occidi : et post tres dies resurgere.


<a id="orga21c9b0"></a>

## Mark 8:32

Et palam verbum loquebatur. Et apprehendens eum Petrus, cœpit increpare eum.


<a id="orgccefb9c"></a>

## Mark 8:33

Qui conversus, et videns discipulos suos, comminatus est Petro, dicens : Vade retro me Satana, quoniam non sapis quæ Dei sunt, sed quæ sunt hominum.  


<a id="org6ca6eb1"></a>

## Mark 8:34

Et convocata turba cum discipulis suis, dixit eis : Si quis vult me sequi, deneget semetipsum : et tollat crucem suam, et sequatur me.


<a id="org92f27f3"></a>

## Mark 8:35

Qui enim voluerit animam suam salvam facere, perdet eam : qui autem perdiderit animam suam propter me, et Evangelium, salvam faciet eam.


<a id="org7af09cc"></a>

## Mark 8:36

Quid enim proderit homini, si lucretur mundum totum et detrimentum animæ suæ faciat ?


<a id="org485246d"></a>

## Mark 8:37

Aut quid dabit homo commutationis pro anima sua ?


<a id="org9efa494"></a>

## Mark 8:38

Qui enim me confusus fuerit, et verba mea in generatione ista adultera et peccatrice, et Filius hominis confundetur eum, cum venerit in gloria Patris sui cum angelis sanctis.


<a id="orga61d1c5"></a>

## Mark 8:39

Et dicebat illis : Amen dico vobis, quia sunt quidam de hic stantibus, qui non gustabunt mortem donec videant regnum Dei veniens in virtute.   


<a id="org5a33483"></a>

# Mark 9


<a id="orgd61d4b6"></a>

## Mark 9:1

Et post dies sex assumit Jesus Petrum, et Jacobum, et Joannem, et ducit illos in montem excelsum seorsum solos, et transfiguratus est coram ipsis.


<a id="org68414db"></a>

## Mark 9:2

Et vestimenta ejus facta sunt splendentia, et candida nimis velut nix, qualia fullo non potest super terram candida facere.


<a id="org11ec022"></a>

## Mark 9:3

Et apparuit illis Elias cum Moyse : et erant loquentes cum Jesu.


<a id="org613bc67"></a>

## Mark 9:4

Et respondens Petrus, ait Jesu : Rabbi, bonum est nos hic esse : et faciamus tria tabernacula, tibi unum, et Moysi unum, et Eliæ unum.


<a id="org45a14aa"></a>

## Mark 9:5

Non enim sciebat quid diceret : erant enim timore exterriti.


<a id="orgec1b46f"></a>

## Mark 9:6

Et facta est nubes obumbrans eos : et venit vox de nube, dicens : Hic est Filius meus carissimus : audite illum.


<a id="org1cdc09d"></a>

## Mark 9:7

Et statim circumspicientes, neminem amplius viderunt, nisi Jesum tantum secum.


<a id="org4830e9f"></a>

## Mark 9:8

Et descendentibus illis de monte, præcepit illis ne cuiquam quæ vidissent, narrarent : nisi cum Filius hominis a mortuis resurrexerit.


<a id="org34043e1"></a>

## Mark 9:9

Et verbum continuerunt apud se : conquirentes quid esset, cum a mortuis resurrexerit.


<a id="org275f059"></a>

## Mark 9:10

Et interrogabant eum, dicentes : Quid ergo dicunt pharisæi et scribæ, quia Eliam oportet venire primum ?


<a id="orgc509f27"></a>

## Mark 9:11

Qui respondens, ait illis : Elias cum venerit primo, restituet omnia : et quomodo scriptum est in Filium hominis, ut multa patiatur et contemnatur.


<a id="org8a951b6"></a>

## Mark 9:12

Sed dico vobis quia et Elias venit (et fecerunt illi quæcumque voluerunt) sicut scriptum est de eo.  


<a id="org623c30f"></a>

## Mark 9:13

Et veniens ad discipulos suos, vidit turbam magnam circa eos, et scribas conquirentes cum illis.


<a id="org04d98a5"></a>

## Mark 9:14

Et confestim omnis populus videns Jesum, stupefactus est, et expaverunt, et accurrentes salutabant eum.


<a id="org33fa656"></a>

## Mark 9:15

Et interrogavit eos : Quid inter vos conquiritis ?


<a id="orgba486d7"></a>

## Mark 9:16

Et respondens unus de turba, dixit : Magister, attuli filium meum ad te habentem spiritum mutum :


<a id="orgf1b4c12"></a>

## Mark 9:17

qui ubicumque eum apprehenderit, allidit illum, et spumat, et stridet dentibus, et arescit : et dixi discipulis tuis ut ejicerent illum, et non potuerunt.


<a id="orga128753"></a>

## Mark 9:18

Qui respondens eis, dixit : O generatio incredula, quamdiu apud vos ero ? quamdiu vos patiar ? afferte illum ad me.


<a id="orge5933ad"></a>

## Mark 9:19

Et attulerunt eum. Et cum vidisset eum, statim spiritus conturbavit illum : et elisus in terram, volutabatur spumans.


<a id="org5b9c533"></a>

## Mark 9:20

Et interrogavit patrem ejus : Quantum temporis est ex quo ei hoc accidit ? At ille ait : Ab infantia :


<a id="org0cd36f4"></a>

## Mark 9:21

et frequenter eum in ignem, et in aquas misit ut eum perderet : sed si quid potes, adjuva nos, misertus nostri.


<a id="org5e138ad"></a>

## Mark 9:22

Jesus autem ait illi : Si potes credere, omnia possibilia sunt credenti.


<a id="orgec8b75c"></a>

## Mark 9:23

Et continuo exclamans pater pueri, cum lacrimis aiebat : Credo, Domine ; adjuva incredulitatem meam.


<a id="orgb9d0c4e"></a>

## Mark 9:24

Et cum videret Jesus concurrentem turbam, comminatus est spiritui immundo, dicens illi : Surde et mute spiritus, ego præcipio tibi, exi ab eo : et amplius ne introëas in eum.


<a id="org1f4e0b1"></a>

## Mark 9:25

Et exclamans, et multum discerpens eum, exiit ab eo, et factus est sicut mortuus, ita ut multi dicerent : Quia mortuus est.


<a id="orgb7c1627"></a>

## Mark 9:26

Jesus autem tenens manum ejus elevavit eum, et surrexit.


<a id="org142accd"></a>

## Mark 9:27

Et cum introisset in domum, discipuli ejus secreto interrogabant eum : Quare nos non potuimus ejicere eum ?


<a id="orga176ea2"></a>

## Mark 9:28

Et dixit illis : Hoc genus in nullo potest exire, nisi in oratione et jejunio.


<a id="org3ceff64"></a>

## Mark 9:29

Et inde profecti prætergrediebantur Galilæam : nec volebat quemquam scire.  


<a id="orgd64c8b1"></a>

## Mark 9:30

Docebat autem discipulos suos, et dicebat illis : Quoniam Filius hominis tradetur in manus hominum, et occident eum, et occisus tertia die resurget.


<a id="org44bc92f"></a>

## Mark 9:31

At illi ignorabant verbum : et timebant interrogare eum.  


<a id="org9375c7a"></a>

## Mark 9:32

Et venerunt Capharnaum. Qui cum domi essent, interrogabat eos : Quid in via tractabatis ?


<a id="org961496f"></a>

## Mark 9:33

At illi tacebant : siquidem in via inter se disputaverunt : quis eorum major esset.


<a id="orge9a172a"></a>

## Mark 9:34

Et residens vocavit duodecim, et ait illis : Si quis vult primus esse, erit omnium novissimus, et omnium minister.


<a id="org1072e90"></a>

## Mark 9:35

Et accipiens puerum, statuit eum in medio eorum : quem cum complexus esset, ait illis :


<a id="org178ae59"></a>

## Mark 9:36

Quisquis unum ex hujusmodi pueris receperit in nomine meo, me recipit : et quicumque me susceperit, non me suscipit, sed eum qui misit me.  


<a id="org50a2454"></a>

## Mark 9:37

Respondit illi Joannes, dicens : Magister, vidimus quemdam in nomine tuo ejicientem dæmonia, qui non sequitur nos, et prohibuimus eum.


<a id="org15573d2"></a>

## Mark 9:38

Jesus autem ait : Nolite prohibere eum : nemo est enim qui faciat virtutem in nomine meo, et possit cito male loqui de me :


<a id="orgdf50907"></a>

## Mark 9:39

qui enim non est adversum vos, pro vobis est.


<a id="orgbedf30c"></a>

## Mark 9:40

Quisquis enim potum dederit vobis calicem aquæ in nomine meo, quia Christi estis : amen dico vobis, non perdet mercedem suam.  


<a id="orgeef9ac6"></a>

## Mark 9:41

Et quisquis scandalizaverit unum ex his pusillis credentibus in me : bonum est ei magis si circumdaretur mola asinaria collo ejus, et in mare mitteretur.


<a id="orgc7a6b42"></a>

## Mark 9:42

Et si scandalizaverit te manus tua, abscide illam : bonum est tibi debilem introire in vitam, quam duas manus habentem ire in gehennam, in ignem inextinguibilem,


<a id="org2548227"></a>

## Mark 9:43

ubi vermis eorum non moritur, et ignis non extinguitur.


<a id="org24e81cb"></a>

## Mark 9:44

Et si pes tuus te scandalizat, amputa illum : bonum est tibi claudum introire in vitam æternam, quam duos pedes habentem mitti in gehennam ignis inextinguibilis,


<a id="org8186be7"></a>

## Mark 9:45

ubi vermis eorum non moritur, et ignis non extinguitur.


<a id="org974c627"></a>

## Mark 9:46

Quod si oculus tuus scandalizat te, ejice eum : bonum est tibi luscum introire in regnum Dei, quam duos oculos habentem mitti in gehennam ignis,


<a id="orga2a9b98"></a>

## Mark 9:47

ubi vermis eorum non moritur, et ignis non extinguitur.


<a id="orgaa2890b"></a>

## Mark 9:48

Omnis enim igne salietur, et omnis victima sale salietur.


<a id="org1abc686"></a>

## Mark 9:49

Bonum est sal : quod si sal insulsum fuerit, in quo illud condietis ? Habete in vobis sal, et pacem habete inter vos.   


<a id="org21f81da"></a>

# Mark 10


<a id="org956b5ec"></a>

## Mark 10:1

Et inde exsurgens venit in fines Judææ ultra Jordanem : et conveniunt iterum turbæ ad eum : et sicut consueverat, iterum docebat illos.


<a id="org2ea3a88"></a>

## Mark 10:2

Et accedentes pharisæi interrogabant eum : Si licet viro uxorem dimittere : tentantes eum.


<a id="orgcb589bd"></a>

## Mark 10:3

At ille respondens, dixit eis : Quid vobis præcepit Moyses ?


<a id="org29e4f27"></a>

## Mark 10:4

Qui dixerunt : Moyses permisit libellum repudii scribere, et dimittere.


<a id="orgb084412"></a>

## Mark 10:5

Quibus respondens Jesus, ait : Ad duritiam cordis vestri scripsit vobis præceptum istud :


<a id="org929f9e1"></a>

## Mark 10:6

ab initio autem creaturæ masculum et feminam fecit eos Deus.


<a id="org977bf4b"></a>

## Mark 10:7

Propter hoc relinquet homo patrem suum et matrem, et adhærebit ad uxorem suam :


<a id="org6151b38"></a>

## Mark 10:8

et erunt duo in carne una. Itaque jam non sunt duo, sed una caro.


<a id="orgdb4af4e"></a>

## Mark 10:9

Quod ergo Deus conjunxit, homo non separet.


<a id="org755b03f"></a>

## Mark 10:10

Et in domo iterum discipuli ejus de eodem interrogaverunt eum.


<a id="orgd06b015"></a>

## Mark 10:11

Et ait illis : Quicumque dimiserit uxorem suam, et aliam duxerit, adulterium committit super eam.


<a id="org30ddc70"></a>

## Mark 10:12

Et si uxor dimiserit virum suum, et alii nupserit, mœchatur.  


<a id="org984bba9"></a>

## Mark 10:13

Et offerebant illi parvulos ut tangeret illos. Discipuli autem comminabantur offerentibus.


<a id="org19d9a56"></a>

## Mark 10:14

Quos cum videret Jesus, indigne tulit, et ait illis : Sinite parvulos venire ad me, et ne prohibueritis eos : talium enim est regnum Dei.


<a id="org2b1b520"></a>

## Mark 10:15

Amen dico vobis : Quisquis non receperit regnum Dei velut parvulus, non intrabit in illud.


<a id="orgdd85f55"></a>

## Mark 10:16

Et complexans eos, et imponens manus super illos, benedicebat eos.  


<a id="orgf765d03"></a>

## Mark 10:17

Et cum egressus esset in viam, procurrens quidam genu flexo ante eum, rogabat eum : Magister bone, quid faciam ut vitam æternam percipiam ?


<a id="org52a9066"></a>

## Mark 10:18

Jesus autem dixit ei : Quid me dicis bonum ? nemo bonus, nisi unus Deus.


<a id="org0e9af36"></a>

## Mark 10:19

Præcepta nosti : ne adulteres, ne occidas, ne fureris, ne falsum testimonium dixeris, ne fraudem feceris, honora patrem tuum et matrem.


<a id="orgaf86f78"></a>

## Mark 10:20

At ille respondens, ait illi : Magister, hæc omnia observavi a juventute mea.


<a id="orgf1d1173"></a>

## Mark 10:21

Jesus autem intuitus eum, dilexit eum, et dixit ei : Unum tibi deest : vade, quæcumque habes vende, et da pauperibus, et habebis thesaurum in cælo : et veni, sequere me.


<a id="org44ef841"></a>

## Mark 10:22

Qui contristatus in verbo, abiit mœrens : erat enim habens multas possessiones.


<a id="org4d0e6ac"></a>

## Mark 10:23

Et circumspiciens Jesus, ait discipulis suis : Quam difficile qui pecunias habent, in regnum Dei introibunt !


<a id="org0e96b65"></a>

## Mark 10:24

Discipuli autem obstupescebant in verbis ejus. At Jesus rursus respondens ait illis : Filioli, quam difficile est, confidentes in pecuniis, in regnum Dei introire !


<a id="orge6934d4"></a>

## Mark 10:25

Facilius est camelum per foramen acus transire, quam divitem intrare in regnum Dei.


<a id="org7970655"></a>

## Mark 10:26

Qui magis admirabantur, dicentes ad semetipsos : Et quis potest salvus fieri ?


<a id="orgbf597e2"></a>

## Mark 10:27

Et intuens illos Jesus, ait : Apud homines impossibile est, sed non apud Deum : omnia enim possibilia sunt apud Deum.  


<a id="org6093750"></a>

## Mark 10:28

Et cœpit ei Petrus dicere : Ecce nos dimisimus omnia, et secuti sumus te.


<a id="org0e7fd18"></a>

## Mark 10:29

Respondens Jesus, ait : Amen dico vobis : Nemo est qui reliquerit domum, aut fratres, aut sorores, aut patrem, aut matrem, aut filios, aut agros propter me et propter Evangelium,


<a id="org60f85f7"></a>

## Mark 10:30

qui non accipiat centies tantum, nunc in tempore hoc : domos, et fratres, et sorores, et matres, et filios, et agros, cum persecutionibus, et in sæculo futuro vitam æternam.


<a id="orgec136c5"></a>

## Mark 10:31

Multi autem erunt primi novissimi, et novissimi primi.  


<a id="org6cc888b"></a>

## Mark 10:32

Erant autem in via ascendentes Jerosolymam : et præcedebat illos Jesus, et stupebant : et sequentes timebant. Et assumens iterum duodecim, cœpit illis dicere quæ essent ei eventura.


<a id="org969fc95"></a>

## Mark 10:33

Quia ecce ascendimus Jerosolymam, et Filius hominis tradetur principibus sacerdotum, et scribis, et senioribus, et damnabunt eum morte, et tradent eum gentibus :


<a id="org0037851"></a>

## Mark 10:34

et illudent ei, et conspuent eum, et flagellabunt eum, et interficient eum : et tertia die resurget.  


<a id="org5b6903e"></a>

## Mark 10:35

Et accedunt ad eum Jacobus et Joannes filii Zebedæi, dicentes : Magister, volumus ut quodcumque petierimus, facias nobis.


<a id="org0b0faf0"></a>

## Mark 10:36

At ille dixit eis : Quid vultis ut faciam vobis ?


<a id="orge78696e"></a>

## Mark 10:37

Et dixerunt : Da nobis ut unus ad dexteram tuam, et alius ad sinistram tuam sedeamus in gloria tua.


<a id="org088b735"></a>

## Mark 10:38

Jesus autem ait eis : Nescitis quid petatis : potestis bibere calicem, quem ego bibo, aut baptismo, quo ego baptizor, baptizari ?


<a id="org903d28d"></a>

## Mark 10:39

At illi dixerunt ei : Possumus. Jesus autem ait eis : Calicem quidem, quem ego bibo, bibetis ; et baptismo, quo ego baptizor, baptizabimini :


<a id="org77c4b45"></a>

## Mark 10:40

sedere autem ad dexteram meam, vel ad sinistram, non est meum dare vobis, sed quibus paratum est.


<a id="org0638bc0"></a>

## Mark 10:41

Et audientes decem, cœperunt indignari de Jacobo et Joanne.


<a id="org9d6e76e"></a>

## Mark 10:42

Jesus autem vocans eos, ait illis : Scitis quia hi, qui videntur principari gentibus, dominantur eis : et principes eorum potestatem habent ipsorum.


<a id="org3fb672b"></a>

## Mark 10:43

Non ita est autem in vobis, sed quicumque voluerit fieri major, erit vester minister :


<a id="org2d63f9d"></a>

## Mark 10:44

et quicumque voluerit in vobis primus esse, erit omnium servus.


<a id="org24d1119"></a>

## Mark 10:45

Nam et Filius hominis non venit ut ministraretur ei, sed ut ministraret, et daret animam suam redemptionem pro multis.  


<a id="org35ea2eb"></a>

## Mark 10:46

Et veniunt Jericho : et proficiscente eo de Jericho, et discipulis ejus, et plurima multitudine, filius Timæi Bartimæus cæcus, sedebat juxta viam mendicans.


<a id="orgfdfd511"></a>

## Mark 10:47

Qui cum audisset quia Jesus Nazarenus est, cœpit clamare, et dicere : Jesu fili David, miserere mei.


<a id="org0e68196"></a>

## Mark 10:48

Et comminabantur ei multi ut taceret. At ille multo magis clamabat : Fili David, miserere mei.


<a id="orgcb00096"></a>

## Mark 10:49

Et stans Jesus præcepit illum vocari. Et vocant cæcum, dicentes ei : Animæquior esto : surge, vocat te.


<a id="org7f9856c"></a>

## Mark 10:50

Qui projecto vestimento suo exiliens, venit ad eum.


<a id="org958ecc5"></a>

## Mark 10:51

Et respondens Jesus dixit illi : Quid tibi vis faciam ? Cæcus autem dixit ei : Rabboni, ut videam.


<a id="org39e52ef"></a>

## Mark 10:52

Jesus autem ait illi : Vade, fides tua te salvum fecit. Et confestim vidit, et sequebatur eum in via.   


<a id="org9d007f8"></a>

# Mark 11


<a id="org0780ef3"></a>

## Mark 11:1

Et cum appropinquarent Jerosolymæ et Bethaniæ ad montem Olivarum, mittit duos ex discipulis suis,


<a id="orge507fe0"></a>

## Mark 11:2

et ait illis : Ite in castellum, quod contra vos est, et statim introëuntes illuc, invenietis pullum ligatum, super quem nemo adhuc hominum sedit : solvite illum, et adducite.


<a id="orge78710a"></a>

## Mark 11:3

Et si quis vobis dixerit : Quid facitis ? dicite, quia Domino necessarius est : et continuo illum dimittet huc.


<a id="org2d2be7d"></a>

## Mark 11:4

Et abeuntes invenerunt pullum ligatum ante januam foris in bivio : et solvunt eum.


<a id="org9092c82"></a>

## Mark 11:5

Et quidam de illic stantibus dicebant illis : Quid facitis solventes pullum ?


<a id="org0c5a433"></a>

## Mark 11:6

Qui dixerunt eis sicut præceperat illis Jesus, et dimiserunt eis.


<a id="org5ce14b4"></a>

## Mark 11:7

Et duxerunt pullum ad Jesum : et imponunt illi vestimenta sua, et sedit super eum.


<a id="orgc69cb47"></a>

## Mark 11:8

Multi autem vestimenta sua straverunt in via : alii autem frondes cædebant de arboribus, et sternebant in via.


<a id="orgaf590c2"></a>

## Mark 11:9

Et qui præibant, et qui sequebantur, clamabant, dicentes : Hosanna : benedictus qui venit in nomine Domini :


<a id="org67e69ed"></a>

## Mark 11:10

benedictum quod venit regnum patris nostri David : hosanna in excelsis.


<a id="org8e76192"></a>

## Mark 11:11

Et introivit Jerosolymam in templum : et circumspectis omnibus, cum jam vespera esset hora, exiit in Bethaniam cum duodecim.  


<a id="orgdbb8c34"></a>

## Mark 11:12

Et alia die cum exirent a Bethania, esuriit.


<a id="orgd27f8dc"></a>

## Mark 11:13

Cumque vidisset a longe ficum habentem folia, venit si quid forte inveniret in ea : et cum venisset ad eam, nihil invenit præter folia : non enim erat tempus ficorum.


<a id="org258732d"></a>

## Mark 11:14

Et respondens dixit ei : Jam non amplius in æternum ex te fructum quisquam manducet. Et audiebant discipuli ejus.  


<a id="org3f0a4b1"></a>

## Mark 11:15

Et veniunt in Jerosolymam. Et cum introisset in templum, cœpit ejicere vendentes et ementes in templo : et mensas numulariorum, et cathedras vendentium columbas evertit :


<a id="org0e07a89"></a>

## Mark 11:16

et non sinebat ut quisquam transferret vas per templum :


<a id="orgf046533"></a>

## Mark 11:17

et docebat, dicens eis : Nonne scriptum est : Quia domus mea, domus orationis vocabitur omnibus gentibus ? vos autem fecistis eam speluncam latronum.


<a id="org64da588"></a>

## Mark 11:18

Quo audito principes sacerdotum et scribæ, quærebant quomodo eum perderent : timebant enim eum, quoniam universa turba admirabatur super doctrina ejus.


<a id="org4e54e09"></a>

## Mark 11:19

Et cum vespera facta esset, egrediebatur de civitate.  


<a id="org2826019"></a>

## Mark 11:20

Et cum mane transirent, viderunt ficum aridam factam a radicibus.


<a id="org3d6a568"></a>

## Mark 11:21

Et recordatus Petrus, dixit ei : Rabbi, ecce ficus, cui maledixisti, aruit.


<a id="org5cf10af"></a>

## Mark 11:22

Et respondens Jesus ait illis : Habete fidem Dei.


<a id="org3ca7f00"></a>

## Mark 11:23

Amen dico vobis, quia quicumque dixerit huic monti : Tollere, et mittere in mare, et non hæsitaverit in corde suo, sed crediderit, quia quodcumque dixerit fiat, fiet ei.


<a id="org21be996"></a>

## Mark 11:24

Propterea dico vobis, omnia quæcumque orantes petitis, credite quia accipietis, et evenient vobis.


<a id="orgcc0f304"></a>

## Mark 11:25

Et cum stabitis ad orandum, dimittite si quid habetis adversus aliquem : ut et Pater vester, qui in cælis est, dimittat vobis peccata vestra.


<a id="orged19c13"></a>

## Mark 11:26

Quod si vos non dimiseritis : nec Pater vester, qui in cælis est, dimittet vobis peccata vestra.  


<a id="orga4e88ee"></a>

## Mark 11:27

Et veniunt rursus Jerosolymam. Et cum ambularet in templo, accedunt ad eum summi sacerdotes, et scribæ, et seniores :


<a id="org2dc8dcc"></a>

## Mark 11:28

et dicunt ei : In qua potestate hæc facis ? et quis dedit tibi hanc potestatem ut ista facias ?


<a id="org3c99874"></a>

## Mark 11:29

Jesus autem respondens, ait illis : Interrogabo vos et ego unum verbum, et respondete mihi : et dicam vobis in qua potestate hæc faciam.


<a id="orge01761f"></a>

## Mark 11:30

Baptismus Joannis, de cælo erat, an ex hominibus ? Respondete mihi.


<a id="org9f0da48"></a>

## Mark 11:31

At illi cogitabant secum, dicentes : Si dixerimus : De cælo, dicet : Quare ergo non credidistis ei ?


<a id="orge7e22e3"></a>

## Mark 11:32

Si dixerimus : Ex hominibus, timemus populum : omnes enim habebant Joannem quia vere propheta esset.


<a id="org532e42a"></a>

## Mark 11:33

Et respondentes dicunt Jesu : Nescimus. Et respondens Jesus ait illis : Neque ego dico vobis in qua potestate hæc faciam.   


<a id="org95b28f9"></a>

# Mark 12


<a id="org4bf26fc"></a>

## Mark 12:1

Et cœpit illis in parabolis loqui : Vineam pastinavit homo, et circumdedit sepem, et fodit lacum, et ædificavit turrim, et locavit eam agricolis, et peregre profectus est.


<a id="org140d4ed"></a>

## Mark 12:2

Et misit ad agricolas in tempore servum ut ab agricolis acciperet de fructu vineæ.


<a id="orgdb06e79"></a>

## Mark 12:3

Qui apprehensum eum ceciderunt, et dimiserunt vacuum.


<a id="org27cb482"></a>

## Mark 12:4

Et iterum misit ad illos alium servum : et illum in capite vulneraverunt, et contumeliis affecerunt.


<a id="org671e714"></a>

## Mark 12:5

Et rursum alium misit, et illum occiderunt : et plures alios : quosdam cædentes, alios vero occidentes.


<a id="orgc915d38"></a>

## Mark 12:6

Adhuc ergo unum habens filium carissimum, et illum misit ad eos novissimum, dicens : Quia reverebuntur filium meum.


<a id="orgdb87e5d"></a>

## Mark 12:7

Coloni autem dixerunt ad invicem : Hic est hæres : venite, occidamus eum : et nostra erit hæreditas.


<a id="org77a6592"></a>

## Mark 12:8

Et apprehendentes eum, occiderunt : et ejecerunt extra vineam.


<a id="orgc8678c6"></a>

## Mark 12:9

Quid ergo faciet dominus vineæ ? Veniet, et perdet colonos, et dabit vineam aliis.


<a id="orgae99a65"></a>

## Mark 12:10

Nec scripturam hanc legistis : Lapidem quem reprobaverunt ædificantes, hic factus est in caput anguli :


<a id="org59dd931"></a>

## Mark 12:11

a Domino factum est istud, et est mirabile in oculis nostris ?


<a id="orga658ef6"></a>

## Mark 12:12

Et quærebant eum tenere : et timuerunt turbam : cognoverunt enim quoniam ad eos parabolam hanc dixerit. Et relicto eo abierunt.  


<a id="org5c98c4c"></a>

## Mark 12:13

Et mittunt ad eum quosdam ex pharisæis, et herodianis, ut eum caperent in verbo.


<a id="org1da41fd"></a>

## Mark 12:14

Qui venientes dicunt ei : Magister, scimus quia verax es, et non curas quemquam : nec enim vides in faciem hominum, sed in veritate viam Dei doces. Licet dari tributum Cæsari, an non dabimus ?


<a id="org0cad0a4"></a>

## Mark 12:15

Qui sciens versutiam illorum, ait illis : Quid me tentatis ? afferte mihi denarium ut videam.


<a id="orga809216"></a>

## Mark 12:16

At illi attulerunt ei. Et ait illis : Cujus est imago hæc, et inscriptio ? Dicunt ei : Cæsaris.


<a id="org38c2e12"></a>

## Mark 12:17

Respondens autem Jesus dixit illis : Reddite igitur quæ sunt Cæsaris, Cæsari : et quæ sunt Dei, Deo. Et mirabantur super eo.  


<a id="org79eb943"></a>

## Mark 12:18

Et venerunt ad eum sadducæi, qui dicunt resurrectionem non esse : et interrogabant eum, dicentes :


<a id="orgdccf9ec"></a>

## Mark 12:19

Magister, Moyses nobis scripsit, ut si cujus frater mortuus fuerit, et dimiserit uxorem, et filios non reliquerit, accipiat frater ejus uxorem ipsius, et resuscitet semen fratri suo.


<a id="org8f28d87"></a>

## Mark 12:20

Septem ergo fratres erant : et primus accepit uxorem, et mortuus est non relicto semine.


<a id="org6036654"></a>

## Mark 12:21

Et secundus accepit eam, et mortuus est : et nec iste reliquit semen. Et tertius similiter.


<a id="org3e7d079"></a>

## Mark 12:22

Et acceperunt eam similiter septem : et non reliquerunt semen. Novissima omnium defuncta est et mulier.


<a id="org4e18282"></a>

## Mark 12:23

In resurrectione ergo cum resurrexerint, cujus de his erit uxor ? septem enim habuerunt eam uxorem.


<a id="org6d09260"></a>

## Mark 12:24

Et respondens Jesus, ait illis : Nonne ideo erratis, non scientes Scripturas, neque virtutem Dei ?


<a id="org5eea051"></a>

## Mark 12:25

Cum enim a mortuis resurrexerint, neque nubent, neque nubentur, sed sunt sicut angeli in cælis.


<a id="orgd9287d7"></a>

## Mark 12:26

De mortuis autem quod resurgant, non legistis in libro Moysi, super rubum, quomodo dixerit illi Deus, inquiens : Ego sum Deus Abraham, et Deus Isaac, et Deus Jacob ?


<a id="org0a1910b"></a>

## Mark 12:27

Non est Deus mortuorum, sed vivorum. Vos ergo multum erratis.  


<a id="org71939e4"></a>

## Mark 12:28

Et accessit unus de scribis, qui audierat illos conquirentes, et videns quoniam bene illis responderit, interrogavit eum quod esset primum omnium mandatum.


<a id="org58486b1"></a>

## Mark 12:29

Jesus autem respondit ei : Quia primum omnium mandatum est : Audi Israël, Dominus Deus tuus, Deus unus est :


<a id="orge443cfb"></a>

## Mark 12:30

et diliges Dominum Deum tuum ex toto corde tuo, et ex tota anima tua, et ex tota mente tua, et ex tota virtute tua. Hoc est primum mandatum.


<a id="org20369f1"></a>

## Mark 12:31

Secundum autem simile est illi : Diliges proximum tuum tamquam teipsum. Majus horum aliud mandatum non est.


<a id="org39b0ef5"></a>

## Mark 12:32

Et ait illi scriba : Bene, Magister, in veritate dixisti, quia unus est Deus, et non est alius præter eum.


<a id="orgd84933f"></a>

## Mark 12:33

Et ut diligatur ex toto corde, et ex toto intellectu, et ex tota anima, et ex tota fortitudine, et diligere proximum tamquam seipsum, majus est omnibus holocautomatibus, et sacrificiis.


<a id="org29d1fad"></a>

## Mark 12:34

Jesus autem videns quod sapienter respondisset, dixit illi : Non es longe a regno Dei. Et nemo jam audebat eum interrogare.  


<a id="org79e64ed"></a>

## Mark 12:35

Et respondens Jesus dicebat, docens in templo : Quomodo dicunt scribæ Christum filium esse David ?


<a id="org50a203d"></a>

## Mark 12:36

Ipse enim David dicit in Spiritu Sancto : Dixit Dominus Domino meo : Sede a dextris meis, donec ponam inimicos tuos scabellum pedum tuorum.


<a id="org68945a1"></a>

## Mark 12:37

Ipse ergo David dicit eum Dominum, et unde est filius ejus ? Et multa turba eum libenter audivit.


<a id="orgd2da606"></a>

## Mark 12:38

Et dicebat eis in doctrina sua : Cavete a scribis, qui volunt in stolis ambulare, et salutari in foro,


<a id="org908ee5c"></a>

## Mark 12:39

et in primis cathedris sedere in synagogis, et primos discubitus in cœnis :


<a id="org3cc12a7"></a>

## Mark 12:40

qui devorant domos viduarum sub obtentu prolixæ orationis : hi accipient prolixius judicium.  


<a id="orga62d722"></a>

## Mark 12:41

Et sedens Jesus contra gazophylacium, aspiciebat quomodo turba jactaret æs in gazophylacium, et multi divites jactabant multa.


<a id="orgfc9ef0b"></a>

## Mark 12:42

Cum venisset autem vidua una pauper, misit duo minuta, quod est quadrans,


<a id="org2028b59"></a>

## Mark 12:43

et convocans discipulos suos, ait illis : Amen dico vobis, quoniam vidua hæc pauper plus omnibus misit, qui miserunt in gazophylacium.


<a id="org82a2127"></a>

## Mark 12:44

Omnes enim ex eo, quod abundabat illis, miserunt : hæc vero de penuria sua omnia quæ habuit misit totum victum suum.   


<a id="orged171d6"></a>

# Mark 13


<a id="org4c4ee86"></a>

## Mark 13:1

Et cum egrederetur de templo, ait illi unus ex discipulis suis : Magister, aspice quales lapides, et quales structuræ.


<a id="orgee13a39"></a>

## Mark 13:2

Et respondens Jesus, ait illi : Vides has omnes magnas ædificationes ? Non relinquetur lapis super lapidem, qui non destruatur.  


<a id="orgeeddafc"></a>

## Mark 13:3

Et cum sederet in monte Olivarum contra templum, interrogabant eum separatim Petrus, et Jacobus, et Joannes, et Andreas :


<a id="org399e722"></a>

## Mark 13:4

Dic nobis, quando ista fient ? et quod signum erit, quando hæc omnia incipient consummari ?


<a id="orgc74d936"></a>

## Mark 13:5

Et respondens Jesus cœpit dicere illis : Videte ne quis vos seducat :


<a id="org5996360"></a>

## Mark 13:6

multi enim venient in nomine meo, dicentes quia ego sum : et multos seducent.


<a id="org4dad140"></a>

## Mark 13:7

Cum audieritis autem bella, et opiniones bellorum, ne timueritis : oportet enim hæc fieri : sed nondum finis.


<a id="org4c73b48"></a>

## Mark 13:8

Exsurget enim gens contra gentem, et regnum super regnum, et erunt terræmotus per loca, et fames. Initium dolorum hæc.  


<a id="orgc6b2bef"></a>

## Mark 13:9

Videte autem vosmetipsos. Tradent enim vos in consiliis, et in synagogis vapulabitis, et ante præsides et reges stabitis propter me, in testimonium illis.


<a id="org46d3d6c"></a>

## Mark 13:10

Et in omnes gentes primum oportet prædicari Evangelium.


<a id="orge13c73f"></a>

## Mark 13:11

Et cum duxerint vos tradentes, nolite præcogitare quid loquamini : sed quod datum vobis fuerit in illa hora, id loquimini : non enim vos estis loquentes, sed Spiritus Sanctus.


<a id="orgb3286b5"></a>

## Mark 13:12

Tradet autem frater fratrem in mortem, et pater filium : et consurgent filii in parentes, et morte afficient eos.


<a id="org88ed2a6"></a>

## Mark 13:13

Et eritis odio omnibus propter nomen meum. Qui autem sustinuerit in finem, hic salvus erit.  


<a id="org8992b8e"></a>

## Mark 13:14

Cum autem videritis abominationem desolationis stantem, ubi non debet, qui legit, intelligat : tunc qui in Judæa sunt, fugiant in montes :


<a id="orge9a0955"></a>

## Mark 13:15

et qui super tectum, ne descendat in domum, nec introëat ut tollat quid de domo sua :


<a id="orgabd13ca"></a>

## Mark 13:16

et qui in agro erit, non revertatur retro tollere vestimentum suum.


<a id="org7e0b641"></a>

## Mark 13:17

Væ autem prægnantibus et nutrientibus in illis diebus.  


<a id="org48f761e"></a>

## Mark 13:18

Orate vero ut hieme non fiant.


<a id="orga5e8e07"></a>

## Mark 13:19

Erunt enim dies illi tribulationes tales quales non fuerunt ab initio creaturæ, quam condidit Deus usque nunc, neque fient.


<a id="orgc654d4e"></a>

## Mark 13:20

Et nisi breviasset Dominus dies, non fuisset salva omnis caro : sed propter electos, quos elegit, breviavit dies.


<a id="org7ed2cb5"></a>

## Mark 13:21

Et tunc si quis vobis dixerit : Ecce hic est Christus, ecce illic, ne credideritis.


<a id="org13c48f6"></a>

## Mark 13:22

Exsurgent enim pseudochristi et pseudoprophetæ, et dabunt signa et portenta ad seducendos, si fieri potest, etiam electos.


<a id="org406cb22"></a>

## Mark 13:23

Vos ergo videte : ecce prædixi vobis omnia.  


<a id="orgff5dd1d"></a>

## Mark 13:24

Sed in illis diebus, post tribulationem illam, sol contenebrabitur, et luna non dabit splendorem suum :


<a id="org59b8808"></a>

## Mark 13:25

et stellæ cæli erunt decidentes, et virtutes, quæ in cælis sunt, movebuntur.


<a id="orgc89e75c"></a>

## Mark 13:26

Et tunc videbunt Filium hominis venientem in nubibus cum virtute multa et gloria.


<a id="org84c3686"></a>

## Mark 13:27

Et tunc mittet angelos suos, et congregabit electos suos a quatuor ventis, a summo terræ usque ad summum cæli.  


<a id="org4c16978"></a>

## Mark 13:28

A ficu autem discite parabolam. Cum jam ramus ejus tener fuerit, et nata fuerint folia, cognoscitis quia in proximo sit æstas :


<a id="org0bf1d2b"></a>

## Mark 13:29

sic et vos cum videritis hæc fieri, scitote quod in proximo sit, in ostiis.


<a id="org1b992ee"></a>

## Mark 13:30

Amen dico vobis, quoniam non transibit generatio hæc, donec omnia ista fiant.


<a id="orgc9e16db"></a>

## Mark 13:31

Cælum et terra transibunt, verba autem mea non transibunt.  


<a id="org2292406"></a>

## Mark 13:32

De die autem illo vel hora nemo scit, neque angeli in cælo, neque Filius, nisi Pater.


<a id="org8a56643"></a>

## Mark 13:33

Videte, vigilate, et orate : nescitis enim quando tempus sit.


<a id="org86ef117"></a>

## Mark 13:34

Sicut homo qui peregre profectus reliquit domum suam, et dedit servis suis potestatem cujusque operis, et janitori præcepit ut vigilet,


<a id="org5d1a9f1"></a>

## Mark 13:35

vigilate ergo (nescitis enim quando dominus domus veniat : sero, an media nocte, an galli cantu, an mane),


<a id="org3cc0326"></a>

## Mark 13:36

ne, cum venerit repente, inveniat vos dormientes.


<a id="orgf9558f9"></a>

## Mark 13:37

Quod autem vobis dico, omnibus dico : Vigilate.   


<a id="orgec1a2b2"></a>

# Mark 14


<a id="org964c81b"></a>

## Mark 14:1

Erat autem Pascha et azyma post biduum : et quærebant summi sacerdotes et scribæ quomodo eum dolo tenerent, et occiderent.


<a id="org0afd978"></a>

## Mark 14:2

Dicebant autem : Non in die festo, ne forte tumultus fieret in populo.  


<a id="org70f600e"></a>

## Mark 14:3

Et cum esset Bethaniæ in domo Simonis leprosi, et recumberet, venit mulier habens alabastrum unguenti nardi spicati pretiosi : et fracto alabastro, effudit super caput ejus.


<a id="orga5e7506"></a>

## Mark 14:4

Erant autem quidam indigne ferentes intra semetipsos, et dicentes : Ut quid perditio ista unguenti facta est ?


<a id="orge4c0682"></a>

## Mark 14:5

poterat enim unguentum istud venundari plus quam trecentis denariis, et dari pauperibus. Et fremebant in eam.


<a id="orgc183fa4"></a>

## Mark 14:6

Jesus autem dixit : Sinite eam, quid illi molesti estis ? Bonum opus operata est in me :


<a id="org6c349d3"></a>

## Mark 14:7

semper enim pauperes habetis vobiscum : et cum volueritis, potestis illis benefacere : me autem non semper habetis.


<a id="org5a0e77b"></a>

## Mark 14:8

Quod habuit hæc, fecit : prævenit ungere corpus meum in sepulturam.


<a id="orgf5e219a"></a>

## Mark 14:9

Amen dico vobis : Ubicumque prædicatum fuerit Evangelium istud in universo mundo, et quod fecit hæc, narrabitur in memoriam ejus.  


<a id="org71afbcb"></a>

## Mark 14:10

Et Judas Iscariotes, unus de duodecim, abiit ad summos sacerdotes, ut proderet eum illis.


<a id="orgbd897e8"></a>

## Mark 14:11

Qui audientes gavisi sunt : et promiserunt ei pecuniam se daturos. Et quærebat quomodo illum opportune traderet.  


<a id="orgc311616"></a>

## Mark 14:12

Et primo die azymorum quando Pascha immolabant, dicunt ei discipuli : Quo vis eamus, et paremus tibi ut manduces Pascha ?


<a id="orgc8c6b96"></a>

## Mark 14:13

Et mittit duos ex discipulis suis, et dicit eis : Ite in civitatem, et occurret vobis homo lagenam aquæ bajulans : sequimini eum,


<a id="org77df617"></a>

## Mark 14:14

et quocumque introierit, dicite domino domus, quia magister dicit : Ubi est refectio mea, ubi Pascha cum discipulis meis manducem ?


<a id="org9cf502d"></a>

## Mark 14:15

Et ipse vobis demonstrabit cœnaculum grande, stratum : et illic parate nobis.


<a id="orgabc548d"></a>

## Mark 14:16

Et abierunt discipuli ejus, et venerunt in civitatem : et invenerunt sicut dixerat illis, et paraverunt Pascha.


<a id="org0e6cfba"></a>

## Mark 14:17

Vespere autem facto, venit cum duodecim.


<a id="org892480d"></a>

## Mark 14:18

Et discumbentibus eis, et manducantibus, ait Jesus : Amen dico vobis, quia unus ex vobis tradet me, qui manducat mecum.


<a id="orgb4e1e53"></a>

## Mark 14:19

At illi cœperunt contristari, et dicere ei singulatim : Numquid ego ?


<a id="org2b70f0f"></a>

## Mark 14:20

Qui ait illis : Unus ex duodecim, qui intingit mecum manum in catino.


<a id="orgbdff778"></a>

## Mark 14:21

Et Filius quidem hominis vadit sicut scriptum est de eo : væ autem homini illi per quem Filius hominis tradetur ! bonum erat ei, si non esset natus homo ille.  


<a id="orgc6d75d4"></a>

## Mark 14:22

Et manducantibus illis, accepit Jesus panem : et benedicens fregit, et dedit eis, et ait : Sumite, hoc est corpus meum.


<a id="org8388274"></a>

## Mark 14:23

Et accepto calice, gratias agens dedit eis : et biberunt ex illo omnes.


<a id="orgec63338"></a>

## Mark 14:24

Et ait illis : Hic est sanguis meus novi testamenti, qui pro multis effundetur.


<a id="org8b4ca28"></a>

## Mark 14:25

Amen dico vobis, quia jam non bibam de hoc genimine vitis usque in diem illum, cum illud bibam novum in regno Dei.  


<a id="orgd99adaf"></a>

## Mark 14:26

Et hymno dicto exierunt in montem Olivarum.


<a id="org970b36e"></a>

## Mark 14:27

Et ait eis Jesus : Omnes scandalizabimini in me in nocte ista : quia scriptum est : Percutiam pastorem, et dispergentur oves.


<a id="org1147af8"></a>

## Mark 14:28

Sed postquam resurrexero, præcedam vos in Galilæam.


<a id="org5cbb1a1"></a>

## Mark 14:29

Petrus autem ait illi : Et si omnes scandalizati fuerint in te, sed non ego.


<a id="orgfcb563e"></a>

## Mark 14:30

Et ait illi Jesus : Amen dico tibi, quia tu hodie in nocte hac, priusquam gallus vocem bis dederit, ter me es negaturus.


<a id="orgb88e7a3"></a>

## Mark 14:31

At ille amplius loquebatur : Et si oportuerit me simul commori tibi, non te negabo. Similiter autem et omnes dicebant.  


<a id="org86709c2"></a>

## Mark 14:32

Et veniunt in prædium, cui nomen Gethsemani. Et ait discipulis suis : Sedete hic donec orem.


<a id="org1c01a2a"></a>

## Mark 14:33

Et assumit Petrum, et Jacobum, et Joannem secum : et cœpit pavere et tædere.


<a id="org14a1289"></a>

## Mark 14:34

Et ait illis : Tristis est anima mea usque ad mortem : sustinete hic, et vigilate.


<a id="org3c8acf5"></a>

## Mark 14:35

Et cum processisset paululum, procidit super terram, et orabat ut, si fieri posset, transiret ab eo hora.


<a id="org0283ccb"></a>

## Mark 14:36

Et dixit : Abba pater, omnia tibi possibilia sunt : transfer calicem hunc a me : sed non quod ego volo, sed quod tu.


<a id="org7dc3c2b"></a>

## Mark 14:37

Et venit, et invenit eos dormientes. Et ait Petro : Simon, dormis ? non potuisti una hora vigilare ?


<a id="org2881530"></a>

## Mark 14:38

vigilate et orate, ut non intretis in tentationem. Spiritus quidem promptus est, caro vero infirma.


<a id="org7f26bde"></a>

## Mark 14:39

Et iterum abiens oravit, eumdem sermonem dicens.


<a id="org7b97054"></a>

## Mark 14:40

Et reversus, denuo invenit eos dormientes (erant enim oculi eorum gravati), et ignorabant quid responderent ei.


<a id="org5ee57ea"></a>

## Mark 14:41

Et venit tertio, et ait illis : Dormite jam, et requiescite. Sufficit : venit hora : ecce Filius hominis tradetur in manus peccatorum.


<a id="orgd6169d6"></a>

## Mark 14:42

Surgite, eamus : ecce qui me tradet, prope est.  


<a id="org82b50de"></a>

## Mark 14:43

Et, adhuc eo loquente, venit Judas Iscariotes unus de duodecim, et cum eo turba multa cum gladiis et lignis, a summis sacerdotibus, et scribis, et senioribus.


<a id="org846829d"></a>

## Mark 14:44

Dederat autem traditor ejus signum eis, dicens : Quemcumque osculatus fuero, ipse est, tenete eum, et ducite caute.


<a id="orge2604b8"></a>

## Mark 14:45

Et cum venisset, statim accedens ad eum, ait : Ave Rabbi : et osculatus est eum.


<a id="orga29a604"></a>

## Mark 14:46

At illi manus injecerunt in eum, et tenuerunt eum.


<a id="orgd744acd"></a>

## Mark 14:47

Unus autem quidam de circumstantibus educens gladium, percussit servum summi sacerdotis, et amputavit illi auriculam.


<a id="orgf4b8538"></a>

## Mark 14:48

Et respondens Jesus, ait illis : Tamquam ad latronem existis cum gladiis et lignis comprehendere me ?


<a id="org7e724b5"></a>

## Mark 14:49

quotidie eram apud vos in templo docens, et non me tenuistis. Sed ut impleantur Scripturæ.


<a id="org3a260fa"></a>

## Mark 14:50

Tunc discipuli ejus relinquentes eum, omnes fugerunt.


<a id="org5fcaf5e"></a>

## Mark 14:51

Adolescens autem quidam sequebatur eum amictus sindone super nudo : et tenuerunt eum.


<a id="org379dae1"></a>

## Mark 14:52

At ille rejecta sindone, nudus profugit ab eis.  


<a id="org28b143c"></a>

## Mark 14:53

Et adduxerunt Jesum ad summum sacerdotem : et convenerunt omnes sacerdotes, et scribæ, et seniores.


<a id="org9e549bc"></a>

## Mark 14:54

Petrus autem a longe secutus est eum usque intro in atrium summi sacerdotis : et sedebat cum ministris ad ignem, et calefaciebat se.


<a id="org7b611e6"></a>

## Mark 14:55

Summi vero sacerdotes et omne concilium quærebant adversus Jesum testimonium ut eum morti traderent : nec inveniebant.


<a id="org0ae1bb0"></a>

## Mark 14:56

Multi enim testimonium falsum dicebant adversus eum : et convenientia testimonia non erant.


<a id="org00c7ebb"></a>

## Mark 14:57

Et quidam surgentes, falsum testimonium ferebant adversus eum, dicentes :


<a id="org512e97d"></a>

## Mark 14:58

Quoniam nos audivimus eum dicentem : Ego dissolvam templum hoc manu factum, et per triduum aliud non manu factum ædificabo.


<a id="org8a5b064"></a>

## Mark 14:59

Et non erat conveniens testimonium illorum.


<a id="org591ceb2"></a>

## Mark 14:60

Et exsurgens summus sacerdos in medium, interrogavit Jesum, dicens : Non respondes quidquam ad ea quæ tibi objiciuntur ab his ?


<a id="org1d2b67b"></a>

## Mark 14:61

Ille autem tacebat, et nihil respondit. Rursum summus sacerdos interrogabat eum, et dixit ei : Tu es Christus Filius Dei benedicti ?


<a id="org76b686f"></a>

## Mark 14:62

Jesus autem dixit illi : Ego sum : et videbitis Filium hominis sedentem a dextris virtutis Dei, et venientem cum nubibus cæli.


<a id="org8258b5c"></a>

## Mark 14:63

Summus autem sacerdos scindens vestimenta sua, ait : Quid adhuc desideramus testes ?


<a id="org94b7cbf"></a>

## Mark 14:64

Audistis blasphemiam : quid vobis videtur ? Qui omnes condemnaverunt eum esse reum mortis.


<a id="org5b04082"></a>

## Mark 14:65

Et cœperunt quidam conspuere eum, et velare faciem ejus, et colaphis eum cædere, et dicere ei : Prophetiza : et ministri alapis eum cædebant.  


<a id="orgefbf0fd"></a>

## Mark 14:66

Et cum esset Petrus in atrio deorsum, venit una ex ancillis summi sacerdotis :


<a id="org5bf2ba4"></a>

## Mark 14:67

et cum vidisset Petrum calefacientem se, aspiciens illum, ait : Et tu cum Jesu Nazareno eras.


<a id="org9659e3a"></a>

## Mark 14:68

At ille negavit, dicens : Neque scio, neque novi quid dicas. Et exiit foras ante atrium, et gallus cantavit.


<a id="orgad050f9"></a>

## Mark 14:69

Rursus autem cum vidisset illum ancilla, cœpit dicere circumstantibus : Quia hic ex illis est.


<a id="org2d36801"></a>

## Mark 14:70

At ille iterum negavit. Et post pusillum rursus qui astabant, dicebant Petro : Vere ex illis es : nam et Galilæus es.


<a id="org8132d6d"></a>

## Mark 14:71

Ille autem cœpit anathematizare et jurare : Quia nescio hominem istum, quem dicitis.


<a id="orga6edc9a"></a>

## Mark 14:72

Et statim gallus iterum cantavit. Et recordatus est Petrus verbi quod dixerat ei Jesus : Priusquam gallus cantet bis, ter me negabis. Et cœpit flere.   


<a id="orgb0bd513"></a>

# Mark 15


<a id="org0709ec4"></a>

## Mark 15:1

Et confestim mane consilium facientes summi sacerdotes cum senioribus, et scribis, et universo concilio, vincientes Jesum, duxerunt, et tradiderunt Pilato.


<a id="orgcce3736"></a>

## Mark 15:2

Et interrogavit eum Pilatus : Tu es rex Judæorum ? At ille respondens, ait illi : Tu dicis.


<a id="orgdfc4d05"></a>

## Mark 15:3

Et accusabant eum summi sacerdotes in multis.


<a id="orgf6aa5ed"></a>

## Mark 15:4

Pilatus autem rursum interrogavit eum, dicens : Non respondes quidquam ? vide in quantis te accusant.


<a id="org17554b5"></a>

## Mark 15:5

Jesus autem amplius nihil respondit, ita ut miraretur Pilatus.


<a id="orgd9fbe87"></a>

## Mark 15:6

Per diem autem festum solebat dimittere illis unum ex vinctis, quemcumque petissent.


<a id="orgc4097fb"></a>

## Mark 15:7

Erat autem qui dicebatur Barrabas, qui cum seditiosis erat vinctus, qui in seditione fecerat homicidium.


<a id="org7c52fb2"></a>

## Mark 15:8

Et cum ascendisset turba, cœpit rogare, sicut semper faciebat illis.


<a id="org66b6fd0"></a>

## Mark 15:9

Pilatus autem respondit eis, et dixit : Vultis dimittam vobis regem Judæorum ?


<a id="org608c2c3"></a>

## Mark 15:10

Sciebat enim quod per invidiam tradidissent eum summi sacerdotes.


<a id="org9d04e00"></a>

## Mark 15:11

Pontifices autem concitaverunt turbam, ut magis Barabbam dimitteret eis.


<a id="orgc8d1f71"></a>

## Mark 15:12

Pilatus autem iterum respondens, ait illis : Quid ergo vultis faciam regi Judæorum ?


<a id="org02d70f6"></a>

## Mark 15:13

At illi iterum clamaverunt : Crucifige eum.


<a id="orgab4ab73"></a>

## Mark 15:14

Pilatus vero dicebat illis : Quid enim mali fecit ? At illi magis clamabant : Crucifige eum.


<a id="org78ffbe5"></a>

## Mark 15:15

Pilatus autem volens populo satisfacere, dimisit illis Barabbam, et tradidit Jesum flagellis cæsum, ut crucifigeretur.  


<a id="org0f7c143"></a>

## Mark 15:16

Milites autem duxerunt eum in atrium prætorii, et convocant totam cohortem,


<a id="orgebe5270"></a>

## Mark 15:17

et induunt eum purpura, et imponunt ei plectentes spineam coronam.


<a id="org37c20ee"></a>

## Mark 15:18

Et cœperunt salutare eum : Ave rex Judæorum.


<a id="orgab3f733"></a>

## Mark 15:19

Et percutiebant caput ejus arundine : et conspuebant eum, et ponentes genua, adorabant eum.


<a id="orgd05f0c0"></a>

## Mark 15:20

Et postquam illuserunt ei, exuerunt illum purpura, et induerunt eum vestimentis suis : et educunt illum ut crucifigerent eum.  


<a id="org77ee398"></a>

## Mark 15:21

Et angariaverunt prætereuntem quempiam, Simonem Cyrenæum venientem de villa, patrem Alexandri et Rufi, ut tolleret crucem ejus.


<a id="org6e2255d"></a>

## Mark 15:22

Et perducunt illum in Golgotha locum : quod est interpretatum Calvariæ locus.


<a id="org7603641"></a>

## Mark 15:23

Et dabant ei bibere myrrhatum vinum : et non accepit.


<a id="orgcfebe1b"></a>

## Mark 15:24

Et crucifigentes eum, diviserunt vestimenta ejus, mittentes sortem super eis, quis quid tolleret.


<a id="org258f1cc"></a>

## Mark 15:25

Erat autem hora tertia : et crucifixerunt eum.


<a id="org71f05f6"></a>

## Mark 15:26

Et erat titulus causæ ejus inscriptus : Rex Judæorum.


<a id="org6440b3e"></a>

## Mark 15:27

Et cum eo crucifigunt duos latrones : unum a dextris, et alium a sinistris ejus.


<a id="org51ba747"></a>

## Mark 15:28

Et impleta est Scriptura, quæ dicit : Et cum iniquis reputatus est.


<a id="orge1646ae"></a>

## Mark 15:29

Et prætereuntes blasphemabant eum, moventes capita sua, et dicentes : Vah ! qui destruis templum Dei, et in tribus diebus reædificas,


<a id="org5c5f547"></a>

## Mark 15:30

salvum fac temetipsum descendens de cruce.


<a id="orge0752ec"></a>

## Mark 15:31

Similiter et summi sacerdotes illudentes, ad alterutrum cum scribis dicebant : Alios salvos fecit ; seipsum non potest salvum facere.


<a id="org3f63260"></a>

## Mark 15:32

Christus rex Israël descendat nunc de cruce, ut videamus, et credamus. Et qui cum eo crucifixi erant, convitiabantur ei.  


<a id="org0e50391"></a>

## Mark 15:33

Et facta hora sexta, tenebræ factæ sunt per totam terram usque in horam nonam.


<a id="orgb871ed0"></a>

## Mark 15:34

Et hora nona exclamavit Jesus voce magna, dicens : Eloi, eloi, lamma sabacthani ? quod est interpretatum : Deus meus, Deus meus, ut quid dereliquisti me ?


<a id="orgc416d49"></a>

## Mark 15:35

Et quidam de circumstantibus audientes, dicebant : Ecce Eliam vocat.


<a id="orgdf8eda6"></a>

## Mark 15:36

Currens autem unus, et implens spongiam aceto, circumponensque calamo, potum dabat ei, dicens : Sinite, videamus si veniat Elias ad deponendum eum.


<a id="orgc3d2bd1"></a>

## Mark 15:37

Jesus autem emissa voce magna expiravit.  


<a id="orge243b46"></a>

## Mark 15:38

Et velum templi scissum est in duo, a summo usque deorsum.


<a id="orgbfbecae"></a>

## Mark 15:39

Videns autem centurio, qui ex adverso stabat, quia sic clamans expirasset, ait : Vere hic homo Filius Dei erat.  


<a id="org7ea2882"></a>

## Mark 15:40

Erant autem et mulieres de longe aspicientes : inter quas erat Maria Magdalene, et Maria Jacobi minoris, et Joseph mater, et Salome :


<a id="orgf718513"></a>

## Mark 15:41

et cum esset in Galilæa, sequebantur eum, et ministrabant ei, et aliæ multæ, quæ simul cum eo ascenderant Jerosolymam.


<a id="org81a7d2e"></a>

## Mark 15:42

Et cum jam sero esset factum (quia erat parasceve, quod est ante sabbatum),


<a id="org5a314c6"></a>

## Mark 15:43

venit Joseph ab Arimathæa nobilis decurio, qui et ipse erat exspectans regnum Dei, et audacter introivit ad Pilatum, et petiit corpus Jesu.


<a id="org18cfca0"></a>

## Mark 15:44

Pilatus autem mirabatur si jam obiisset. Et accersito centurione, interrogavit eum si jam mortuus esset.


<a id="orgc9b27b8"></a>

## Mark 15:45

Et cum cognovisset a centurione, donavit corpus Joseph.


<a id="orgc010bef"></a>

## Mark 15:46

Joseph autem mercatus sindonem, et deponens eum involvit sindone, et posuit eum in monumento quod erat excisum de petra, et advolvit lapidem ad ostium monumenti.


<a id="org924d62b"></a>

## Mark 15:47

Maria autem Magdalene et Maria Joseph aspiciebant ubi poneretur.   


<a id="org9bdc84b"></a>

# Mark 16


<a id="orgf8bf93f"></a>

## Mark 16:1

Et cum transisset sabbatum, Maria Magdalene, et Maria Jacobi, et Salome emerunt aromata ut venientes ungerent Jesum.


<a id="org2758614"></a>

## Mark 16:2

Et valde mane una sabbatorum, veniunt ad monumentum, orto jam sole.


<a id="org71f63b2"></a>

## Mark 16:3

Et dicebant ad invicem : Quis revolvet nobis lapidem ab ostio monumenti ?


<a id="orgdb61ffb"></a>

## Mark 16:4

Et respicientes viderunt revolutum lapidem. Erat quippe magnus valde.


<a id="org5a07e97"></a>

## Mark 16:5

Et introëuntes in monumentum viderunt juvenem sedentem in dextris, coopertum stola candida, et obstupuerunt.


<a id="org271c5d0"></a>

## Mark 16:6

Qui dicit illis : Nolite expavescere : Jesum quæritis Nazarenum, crucifixum : surrexit, non est hic, ecce locus ubi posuerunt eum.


<a id="orgd1485b0"></a>

## Mark 16:7

Sed ite, dicite discipulis ejus, et Petro, quia præcedit vos in Galilæam : ibi eum videbitis, sicut dixit vobis.


<a id="org5fe75a4"></a>

## Mark 16:8

At illæ exeuntes, fugerunt de monumento : invaserat enim eas tremor et pavor : et nemini quidquam dixerunt : timebant enim.  


<a id="org30d1165"></a>

## Mark 16:9

Surgens autem mane prima sabbati, apparuit primo Mariæ Magdalene, de qua ejecerat septem dæmonia.


<a id="org39d84a4"></a>

## Mark 16:10

Illa vadens nuntiavit his, qui cum eo fuerant, lugentibus et flentibus.


<a id="org9cec4ac"></a>

## Mark 16:11

Et illi audientes quia viveret, et visus esset ab ea, non crediderunt.  


<a id="orga3d54c7"></a>

## Mark 16:12

Post hæc autem duobus ex his ambulantibus ostensus est in alia effigie, euntibus in villam :


<a id="orge71e8ac"></a>

## Mark 16:13

et illi euntes nuntiaverunt ceteris : nec illis crediderunt.


<a id="orge5fb529"></a>

## Mark 16:14

Novissime recumbentibus illis undecim apparuit : et exprobravit incredulitatem eorum et duritiam cordis : quia iis, qui viderant eum resurrexisse, non crediderunt.


<a id="org13d5037"></a>

## Mark 16:15

Et dixit eis : Euntes in mundum universum prædicate Evangelium omni creaturæ.


<a id="org9ddf33b"></a>

## Mark 16:16

Qui crediderit, et baptizatus fuerit, salvus erit : qui vero non crediderit, condemnabitur.


<a id="org64cbfbb"></a>

## Mark 16:17

Signa autem eos qui crediderint, hæc sequentur : in nomine meo dæmonia ejicient : linguis loquentur novis :


<a id="orgccc2915"></a>

## Mark 16:18

serpentes tollent : et si mortiferum quid biberint, non eis nocebit : super ægros manus imponent, et bene habebunt.  


<a id="org0299424"></a>

## Mark 16:19

Et Dominus quidem Jesus postquam locutus est eis, assumptus est in cælum, et sedet a dextris Dei.


<a id="org4429c4e"></a>

## Mark 16:20

Illi autem profecti prædicaverunt ubique, Domino cooperante, et sermonem confirmante, sequentibus signis.    

