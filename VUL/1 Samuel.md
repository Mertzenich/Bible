
# Table of Contents

-   [I Samuel 1](#org0720cb6)
    -   [I Samuel 1:1](#orgd165a96)
    -   [I Samuel 1:2](#orgeb0f017)
    -   [I Samuel 1:3](#orge0e2e74)
    -   [I Samuel 1:4](#org7daac5a)
    -   [I Samuel 1:5](#org12c6510)
    -   [I Samuel 1:6](#org0ffea12)
    -   [I Samuel 1:7](#org1652257)
    -   [I Samuel 1:8](#orgc0da535)
    -   [I Samuel 1:9](#org83fe9da)
    -   [I Samuel 1:10](#orgcbd3117)
    -   [I Samuel 1:11](#org20c5e4c)
    -   [I Samuel 1:12](#orga2fb536)
    -   [I Samuel 1:13](#org955e25a)
    -   [I Samuel 1:14](#org4973f2e)
    -   [I Samuel 1:15](#org1729343)
    -   [I Samuel 1:16](#org9de4ab2)
    -   [I Samuel 1:17](#orgfcbd58f)
    -   [I Samuel 1:18](#org1fce12f)
    -   [I Samuel 1:19](#orgcaa0fa4)
    -   [I Samuel 1:20](#orgfda00da)
    -   [I Samuel 1:21](#orgbbd244d)
    -   [I Samuel 1:22](#org13ed305)
    -   [I Samuel 1:23](#org7c441bd)
    -   [I Samuel 1:24](#org7440eb9)
    -   [I Samuel 1:25](#org08ae521)
    -   [I Samuel 1:26](#org324edfa)
    -   [I Samuel 1:27](#org0894a25)
    -   [I Samuel 1:28](#orgccd74f0)
-   [I Samuel 2](#orga9b7c43)
    -   [I Samuel 2:1](#org748b22c)
    -   [I Samuel 2:2](#orge1f48cc)
    -   [I Samuel 2:3](#orgf850ce7)
    -   [I Samuel 2:4](#org444db50)
    -   [I Samuel 2:5](#org3b78f21)
    -   [I Samuel 2:6](#org3a5a903)
    -   [I Samuel 2:7](#org4e7a168)
    -   [I Samuel 2:8](#orge7c76e2)
    -   [I Samuel 2:9](#org5655768)
    -   [I Samuel 2:10](#org2e2588f)
    -   [I Samuel 2:11](#orgbafe97b)
    -   [I Samuel 2:12](#org5ce7c9f)
    -   [I Samuel 2:13](#org713c383)
    -   [I Samuel 2:14](#org12dd036)
    -   [I Samuel 2:15](#orgc6b8bf6)
    -   [I Samuel 2:16](#org724e438)
    -   [I Samuel 2:17](#org0407cb4)
    -   [I Samuel 2:18](#orgac42860)
    -   [I Samuel 2:19](#org3b1002c)
    -   [I Samuel 2:20](#org8a29fc9)
    -   [I Samuel 2:21](#orgcad496c)
    -   [I Samuel 2:22](#org3627283)
    -   [I Samuel 2:23](#org3d4b972)
    -   [I Samuel 2:24](#org4c1ed88)
    -   [I Samuel 2:25](#org32f52f9)
    -   [I Samuel 2:26](#org77358cc)
    -   [I Samuel 2:27](#org001e2a2)
    -   [I Samuel 2:28](#org7a67be1)
    -   [I Samuel 2:29](#orgb5434a2)
    -   [I Samuel 2:30](#orgef794af)
    -   [I Samuel 2:31](#org17f73c9)
    -   [I Samuel 2:32](#org6f09e6e)
    -   [I Samuel 2:33](#org290acc2)
    -   [I Samuel 2:34](#org7b06d52)
    -   [I Samuel 2:35](#orgc2d18c6)
    -   [I Samuel 2:36](#orge4f7549)
-   [I Samuel 3](#org23fa086)
    -   [I Samuel 3:1](#orgbc078b7)
    -   [I Samuel 3:2](#org6a5c6ad)
    -   [I Samuel 3:3](#org80747cd)
    -   [I Samuel 3:4](#org5adfe20)
    -   [I Samuel 3:5](#org69495cc)
    -   [I Samuel 3:6](#org2bf06d4)
    -   [I Samuel 3:7](#org295253e)
    -   [I Samuel 3:8](#org4ef9165)
    -   [I Samuel 3:9](#org4fd546a)
    -   [I Samuel 3:10](#org4abead7)
    -   [I Samuel 3:11](#org584514e)
    -   [I Samuel 3:12](#org9c81b27)
    -   [I Samuel 3:13](#org856f3ca)
    -   [I Samuel 3:14](#org28a142e)
    -   [I Samuel 3:15](#org56530d7)
    -   [I Samuel 3:16](#org1636bb2)
    -   [I Samuel 3:17](#org6eba695)
    -   [I Samuel 3:18](#org7ec2c9c)
    -   [I Samuel 3:19](#org8400385)
    -   [I Samuel 3:20](#org1561056)
    -   [I Samuel 3:21](#org4acaeae)
-   [I Samuel 4](#org24b001c)
    -   [I Samuel 4:1](#orgd285150)
    -   [I Samuel 4:2](#orgf4ff380)
    -   [I Samuel 4:3](#orgbdff018)
    -   [I Samuel 4:4](#org082ec69)
    -   [I Samuel 4:5](#org128803b)
    -   [I Samuel 4:6](#orge1d4563)
    -   [I Samuel 4:7](#org4f49d78)
    -   [I Samuel 4:8](#orgccad80f)
    -   [I Samuel 4:9](#org588c069)
    -   [I Samuel 4:10](#org9d3d6f5)
    -   [I Samuel 4:11](#org0e5cf07)
    -   [I Samuel 4:12](#org3534078)
    -   [I Samuel 4:13](#orgba7bb6e)
    -   [I Samuel 4:14](#org629306f)
    -   [I Samuel 4:15](#org62c6a00)
    -   [I Samuel 4:16](#org2d8ff0e)
    -   [I Samuel 4:17](#org6be06f7)
    -   [I Samuel 4:18](#org7da880b)
    -   [I Samuel 4:19](#org388e2b4)
    -   [I Samuel 4:20](#org0f8f324)
    -   [I Samuel 4:21](#org3ac7891)
    -   [I Samuel 4:22](#org772d4dc)
-   [I Samuel 5](#org858d352)
    -   [I Samuel 5:1](#org8304eda)
    -   [I Samuel 5:2](#org2e8fdf0)
    -   [I Samuel 5:3](#org70e25cb)
    -   [I Samuel 5:4](#orgb694e4e)
    -   [I Samuel 5:5](#orgae06723)
    -   [I Samuel 5:6](#orgf92b4bc)
    -   [I Samuel 5:7](#org60297dd)
    -   [I Samuel 5:8](#org47da44b)
    -   [I Samuel 5:9](#org381774e)
    -   [I Samuel 5:10](#orge109a73)
    -   [I Samuel 5:11](#orgf9cf0fc)
    -   [I Samuel 5:12](#orgb9cc53c)
-   [I Samuel 6](#org4497e76)
    -   [I Samuel 6:1](#org5711309)
    -   [I Samuel 6:2](#org2293512)
    -   [I Samuel 6:3](#org66bb6d9)
    -   [I Samuel 6:4](#org70d5539)
    -   [I Samuel 6:5](#org85c6a5b)
    -   [I Samuel 6:6](#org6777e27)
    -   [I Samuel 6:7](#org432c91d)
    -   [I Samuel 6:8](#org37c448d)
    -   [I Samuel 6:9](#org4875d90)
    -   [I Samuel 6:10](#org5430a1c)
    -   [I Samuel 6:11](#org009493b)
    -   [I Samuel 6:12](#orga2cb3ed)
    -   [I Samuel 6:13](#org53d3caf)
    -   [I Samuel 6:14](#org5a2367f)
    -   [I Samuel 6:15](#orgfc5c541)
    -   [I Samuel 6:16](#org14b7910)
    -   [I Samuel 6:17](#org81c4543)
    -   [I Samuel 6:18](#org77859ff)
    -   [I Samuel 6:19](#orgc99506f)
    -   [I Samuel 6:20](#org68f2ccc)
    -   [I Samuel 6:21](#orge317e49)
-   [I Samuel 7](#orgda848ca)
    -   [I Samuel 7:1](#org35e6ba1)
    -   [I Samuel 7:2](#org701d8f9)
    -   [I Samuel 7:3](#org0b225c6)
    -   [I Samuel 7:4](#orge2d60ca)
    -   [I Samuel 7:5](#org50995b0)
    -   [I Samuel 7:6](#orga70283f)
    -   [I Samuel 7:7](#org89091d9)
    -   [I Samuel 7:8](#org0d0f531)
    -   [I Samuel 7:9](#org8444292)
    -   [I Samuel 7:10](#orgc0c3831)
    -   [I Samuel 7:11](#org5694ca0)
    -   [I Samuel 7:12](#orgaaee971)
    -   [I Samuel 7:13](#org568be4c)
    -   [I Samuel 7:14](#orgc4c8bd2)
    -   [I Samuel 7:15](#orgbd9c219)
    -   [I Samuel 7:16](#orgf8937de)
    -   [I Samuel 7:17](#orgb3e0d33)
-   [I Samuel 8](#org2ec921c)
    -   [I Samuel 8:1](#orgcd7e335)
    -   [I Samuel 8:2](#orga952aeb)
    -   [I Samuel 8:3](#orgedf7a82)
    -   [I Samuel 8:4](#org3ffa225)
    -   [I Samuel 8:5](#org5fb07e8)
    -   [I Samuel 8:6](#org2d78931)
    -   [I Samuel 8:7](#orge91b48e)
    -   [I Samuel 8:8](#orgbd64481)
    -   [I Samuel 8:9](#org7bc73c1)
    -   [I Samuel 8:10](#orgb4a7c39)
    -   [I Samuel 8:11](#orgd050a63)
    -   [I Samuel 8:12](#orgdc78280)
    -   [I Samuel 8:13](#org1a84363)
    -   [I Samuel 8:14](#org68f71f0)
    -   [I Samuel 8:15](#org7d89537)
    -   [I Samuel 8:16](#org5e6d99c)
    -   [I Samuel 8:17](#org3fe40ce)
    -   [I Samuel 8:18](#org20b42e3)
    -   [I Samuel 8:19](#org5083524)
    -   [I Samuel 8:20](#orgea88789)
    -   [I Samuel 8:21](#orgf99b209)
    -   [I Samuel 8:22](#orgea2b801)
-   [I Samuel 9](#org798b598)
    -   [I Samuel 9:1](#org74f7f8f)
    -   [I Samuel 9:2](#org9b43a74)
    -   [I Samuel 9:3](#org80ea2c0)
    -   [I Samuel 9:4](#orge85a42f)
    -   [I Samuel 9:5](#orgb33bd1b)
    -   [I Samuel 9:6](#org30b8f9e)
    -   [I Samuel 9:7](#org9c37d4c)
    -   [I Samuel 9:8](#orgaca4476)
    -   [I Samuel 9:9](#orgd0d4c66)
    -   [I Samuel 9:10](#orge08f165)
    -   [I Samuel 9:11](#orgd06bfd7)
    -   [I Samuel 9:12](#org7a3e943)
    -   [I Samuel 9:13](#org9227094)
    -   [I Samuel 9:14](#orgd875851)
    -   [I Samuel 9:15](#org761a1e4)
    -   [I Samuel 9:16](#orga156412)
    -   [I Samuel 9:17](#org451a4f8)
    -   [I Samuel 9:18](#org3e3d604)
    -   [I Samuel 9:19](#orge22111e)
    -   [I Samuel 9:20](#org802a3f9)
    -   [I Samuel 9:21](#orge0ff52c)
    -   [I Samuel 9:22](#orgf9a09b1)
    -   [I Samuel 9:23](#org0ad4586)
    -   [I Samuel 9:24](#org021b169)
    -   [I Samuel 9:25](#org84d4196)
    -   [I Samuel 9:26](#org5fb0976)
    -   [I Samuel 9:27](#org1fba084)
-   [I Samuel 10](#orgdc5d3ab)
    -   [I Samuel 10:1](#orgaa54d8c)
    -   [I Samuel 10:2](#orgf673aad)
    -   [I Samuel 10:3](#org592f115)
    -   [I Samuel 10:4](#org2279568)
    -   [I Samuel 10:5](#org6eea80d)
    -   [I Samuel 10:6](#org5029a85)
    -   [I Samuel 10:7](#orgb61dd4c)
    -   [I Samuel 10:8](#org70e67ea)
    -   [I Samuel 10:9](#orga1ed2fb)
    -   [I Samuel 10:10](#org4e6b471)
    -   [I Samuel 10:11](#org34cd8ff)
    -   [I Samuel 10:12](#org0341379)
    -   [I Samuel 10:13](#org29be729)
    -   [I Samuel 10:14](#org9ac5257)
    -   [I Samuel 10:15](#orgc0ac4fc)
    -   [I Samuel 10:16](#org87955b4)
    -   [I Samuel 10:17](#orgcd4315a)
    -   [I Samuel 10:18](#org6f6cb90)
    -   [I Samuel 10:19](#org0a3a611)
    -   [I Samuel 10:20](#orga380c88)
    -   [I Samuel 10:21](#org4729d3d)
    -   [I Samuel 10:22](#org65a212b)
    -   [I Samuel 10:23](#orgc0ac47c)
    -   [I Samuel 10:24](#orgced9daa)
    -   [I Samuel 10:25](#org6eda00d)
    -   [I Samuel 10:26](#org1fafa02)
    -   [I Samuel 10:27](#org440c22c)
-   [I Samuel 11](#orgea7e70b)
    -   [I Samuel 11:1](#orgc86786f)
    -   [I Samuel 11:2](#org679ad61)
    -   [I Samuel 11:3](#org912194a)
    -   [I Samuel 11:4](#org23716e5)
    -   [I Samuel 11:5](#org51f5c9d)
    -   [I Samuel 11:6](#orgd296816)
    -   [I Samuel 11:7](#org168133a)
    -   [I Samuel 11:8](#org2ba7181)
    -   [I Samuel 11:9](#org4165881)
    -   [I Samuel 11:10](#org0b48ca6)
    -   [I Samuel 11:11](#org9005558)
    -   [I Samuel 11:12](#org20eb374)
    -   [I Samuel 11:13](#orgd8c1a1b)
    -   [I Samuel 11:14](#org383cdbd)
    -   [I Samuel 11:15](#org76f58c9)
-   [I Samuel 12](#org01ab36c)
    -   [I Samuel 12:1](#org1a13468)
    -   [I Samuel 12:2](#orgc6784c0)
    -   [I Samuel 12:3](#org2d3593f)
    -   [I Samuel 12:4](#orga113532)
    -   [I Samuel 12:5](#orgee84cf4)
    -   [I Samuel 12:6](#org74de014)
    -   [I Samuel 12:7](#orgec8f2a6)
    -   [I Samuel 12:8](#org8ba2441)
    -   [I Samuel 12:9](#org9d3e06a)
    -   [I Samuel 12:10](#org7ca4d88)
    -   [I Samuel 12:11](#orgddaaa67)
    -   [I Samuel 12:12](#orgfbafe4d)
    -   [I Samuel 12:13](#org6ccf0de)
    -   [I Samuel 12:14](#org6369d91)
    -   [I Samuel 12:15](#org8acc929)
    -   [I Samuel 12:16](#org781db92)
    -   [I Samuel 12:17](#org300d325)
    -   [I Samuel 12:18](#org0248b91)
    -   [I Samuel 12:19](#orge16cabf)
    -   [I Samuel 12:20](#org59750fb)
    -   [I Samuel 12:21](#org12d36ca)
    -   [I Samuel 12:22](#org71e4fcd)
    -   [I Samuel 12:23](#orga8760f0)
    -   [I Samuel 12:24](#org0998686)
    -   [I Samuel 12:25](#org3df1023)
-   [I Samuel 13](#org746d6d1)
    -   [I Samuel 13:1](#orgee681e3)
    -   [I Samuel 13:2](#org19a5edc)
    -   [I Samuel 13:3](#orga2cfa4c)
    -   [I Samuel 13:4](#org6486942)
    -   [I Samuel 13:5](#org5363af5)
    -   [I Samuel 13:6](#org6251156)
    -   [I Samuel 13:7](#org5e1366c)
    -   [I Samuel 13:8](#orgb9e14c1)
    -   [I Samuel 13:9](#org07d510b)
    -   [I Samuel 13:10](#org33271e6)
    -   [I Samuel 13:11](#org6a3950b)
    -   [I Samuel 13:12](#org8e5ce11)
    -   [I Samuel 13:13](#orgabb3f2b)
    -   [I Samuel 13:14](#org3bef580)
    -   [I Samuel 13:15](#orgbfb0bf1)
    -   [I Samuel 13:16](#orgca8b504)
    -   [I Samuel 13:17](#org38c6216)
    -   [I Samuel 13:18](#orgcfaf681)
    -   [I Samuel 13:19](#org9815555)
    -   [I Samuel 13:20](#orgac60bf3)
    -   [I Samuel 13:21](#orgb9990ac)
    -   [I Samuel 13:22](#org2333b10)
    -   [I Samuel 13:23](#org220a1c3)
-   [I Samuel 14](#orgbaaa360)
    -   [I Samuel 14:1](#orgf6e973c)
    -   [I Samuel 14:2](#org1fde9f7)
    -   [I Samuel 14:3](#orga0c52d2)
    -   [I Samuel 14:4](#orgdadb7df)
    -   [I Samuel 14:5](#org04f2606)
    -   [I Samuel 14:6](#org0ab180f)
    -   [I Samuel 14:7](#org6097ca9)
    -   [I Samuel 14:8](#org6af67f8)
    -   [I Samuel 14:9](#org8fc10d0)
    -   [I Samuel 14:10](#orgb3e96c0)
    -   [I Samuel 14:11](#org504bb8f)
    -   [I Samuel 14:12](#org465a16c)
    -   [I Samuel 14:13](#org8898fd4)
    -   [I Samuel 14:14](#orgb1ad636)
    -   [I Samuel 14:15](#orgb8442c6)
    -   [I Samuel 14:16](#orgd0c28e9)
    -   [I Samuel 14:17](#orga715613)
    -   [I Samuel 14:18](#org99a3204)
    -   [I Samuel 14:19](#orgc2e2113)
    -   [I Samuel 14:20](#orgbc1bc9d)
    -   [I Samuel 14:21](#org1bed218)
    -   [I Samuel 14:22](#org60bb96f)
    -   [I Samuel 14:23](#orga173992)
    -   [I Samuel 14:24](#orgdcd5d5d)
    -   [I Samuel 14:25](#orga57f84a)
    -   [I Samuel 14:26](#orgf13ed4f)
    -   [I Samuel 14:27](#org658a446)
    -   [I Samuel 14:28](#orgf7a79e0)
    -   [I Samuel 14:29](#org582919d)
    -   [I Samuel 14:30](#org9d650e6)
    -   [I Samuel 14:31](#orgde85a66)
    -   [I Samuel 14:32](#orgc548666)
    -   [I Samuel 14:33](#orgf753823)
    -   [I Samuel 14:34](#org906abfa)
    -   [I Samuel 14:35](#org38d86ec)
    -   [I Samuel 14:36](#orgb368043)
    -   [I Samuel 14:37](#org9778870)
    -   [I Samuel 14:38](#org8e1af1c)
    -   [I Samuel 14:39](#org7503a68)
    -   [I Samuel 14:40](#orgfa76ec2)
    -   [I Samuel 14:41](#orgb86e37d)
    -   [I Samuel 14:42](#org0e672b4)
    -   [I Samuel 14:43](#orgbe0007b)
    -   [I Samuel 14:44](#org6f2257a)
    -   [I Samuel 14:45](#org5205d1a)
    -   [I Samuel 14:46](#orgd29e26d)
    -   [I Samuel 14:47](#org30aa656)
    -   [I Samuel 14:48](#org4213dd2)
    -   [I Samuel 14:49](#orga44381f)
    -   [I Samuel 14:50](#org70e3983)
    -   [I Samuel 14:51](#orgeddd13a)
    -   [I Samuel 14:52](#org6875d5f)
-   [I Samuel 15](#org496948a)
    -   [I Samuel 15:1](#org6b8a94a)
    -   [I Samuel 15:2](#orge895e09)
    -   [I Samuel 15:3](#org531d90e)
    -   [I Samuel 15:4](#org158799e)
    -   [I Samuel 15:5](#org3fd399f)
    -   [I Samuel 15:6](#org7e14473)
    -   [I Samuel 15:7](#org80fb94b)
    -   [I Samuel 15:8](#org732b7f2)
    -   [I Samuel 15:9](#orgf1b2440)
    -   [I Samuel 15:10](#orge16d714)
    -   [I Samuel 15:11](#org21d571a)
    -   [I Samuel 15:12](#org2c755fe)
    -   [I Samuel 15:13](#org265dfb2)
    -   [I Samuel 15:14](#orgb74e233)
    -   [I Samuel 15:15](#org0026a02)
    -   [I Samuel 15:16](#orgd0af358)
    -   [I Samuel 15:17](#org3700a5e)
    -   [I Samuel 15:18](#org7f25bd1)
    -   [I Samuel 15:19](#org1ae86a1)
    -   [I Samuel 15:20](#org80cbaf7)
    -   [I Samuel 15:21](#orge820a92)
    -   [I Samuel 15:22](#orgea67afc)
    -   [I Samuel 15:23](#org2f34545)
    -   [I Samuel 15:24](#org39c5ec6)
    -   [I Samuel 15:25](#org5bdbe75)
    -   [I Samuel 15:26](#org0ae0b99)
    -   [I Samuel 15:27](#org4b7502f)
    -   [I Samuel 15:28](#org0d8331a)
    -   [I Samuel 15:29](#orgfbd770c)
    -   [I Samuel 15:30](#org61182e8)
    -   [I Samuel 15:31](#org3d6d413)
    -   [I Samuel 15:32](#org31e4c6d)
    -   [I Samuel 15:33](#orge88fa72)
    -   [I Samuel 15:34](#orgdaa9f6a)
    -   [I Samuel 15:35](#orgd16919f)
-   [I Samuel 16](#orgd0d46ce)
    -   [I Samuel 16:1](#org052d32d)
    -   [I Samuel 16:2](#org800e6f7)
    -   [I Samuel 16:3](#orgc431134)
    -   [I Samuel 16:4](#org0d7b2ff)
    -   [I Samuel 16:5](#org5027b25)
    -   [I Samuel 16:6](#orgf5d3b8c)
    -   [I Samuel 16:7](#org352f50b)
    -   [I Samuel 16:8](#org6fac585)
    -   [I Samuel 16:9](#org0e1b25b)
    -   [I Samuel 16:10](#org02a8d23)
    -   [I Samuel 16:11](#org720f7e4)
    -   [I Samuel 16:12](#org05f41c4)
    -   [I Samuel 16:13](#orgc871829)
    -   [I Samuel 16:14](#org75425a1)
    -   [I Samuel 16:15](#org31dcff9)
    -   [I Samuel 16:16](#org774239c)
    -   [I Samuel 16:17](#org8b9e709)
    -   [I Samuel 16:18](#orge1b2da3)
    -   [I Samuel 16:19](#org5a8eee5)
    -   [I Samuel 16:20](#orgdfe8b3d)
    -   [I Samuel 16:21](#org364b0a1)
    -   [I Samuel 16:22](#org8414d9c)
    -   [I Samuel 16:23](#org984a179)
-   [I Samuel 17](#orgb056a31)
    -   [I Samuel 17:1](#org2e5d9dd)
    -   [I Samuel 17:2](#org80fcb5f)
    -   [I Samuel 17:3](#org4e2bf4b)
    -   [I Samuel 17:4](#org2a4b79a)
    -   [I Samuel 17:5](#org4517f32)
    -   [I Samuel 17:6](#org8e76a35)
    -   [I Samuel 17:7](#org1963fde)
    -   [I Samuel 17:8](#org23c8394)
    -   [I Samuel 17:9](#org67e8988)
    -   [I Samuel 17:10](#org660e729)
    -   [I Samuel 17:11](#org21da38c)
    -   [I Samuel 17:12](#org48fd7bf)
    -   [I Samuel 17:13](#org8bf6399)
    -   [I Samuel 17:14](#org1ba1ac2)
    -   [I Samuel 17:15](#org157806e)
    -   [I Samuel 17:16](#org9949281)
    -   [I Samuel 17:17](#org7bf34da)
    -   [I Samuel 17:18](#org394212e)
    -   [I Samuel 17:19](#org9d3ec67)
    -   [I Samuel 17:20](#org07b971d)
    -   [I Samuel 17:21](#org763b52c)
    -   [I Samuel 17:22](#org5d4d906)
    -   [I Samuel 17:23](#orgbba6b40)
    -   [I Samuel 17:24](#orgc422286)
    -   [I Samuel 17:25](#org166a580)
    -   [I Samuel 17:26](#org56f96b5)
    -   [I Samuel 17:27](#orgc296a6f)
    -   [I Samuel 17:28](#org636b528)
    -   [I Samuel 17:29](#org266c85a)
    -   [I Samuel 17:30](#orgb4a8ea3)
    -   [I Samuel 17:31](#orge9a9cd0)
    -   [I Samuel 17:32](#orgb2e8069)
    -   [I Samuel 17:33](#org05b3657)
    -   [I Samuel 17:34](#org87b8f58)
    -   [I Samuel 17:35](#org4a7af1a)
    -   [I Samuel 17:36](#org105132d)
    -   [I Samuel 17:37](#org1a18d74)
    -   [I Samuel 17:38](#org236191c)
    -   [I Samuel 17:39](#orge8828d6)
    -   [I Samuel 17:40](#orga58592d)
    -   [I Samuel 17:41](#org0067b26)
    -   [I Samuel 17:42](#orge585a5a)
    -   [I Samuel 17:43](#orgde8b1a5)
    -   [I Samuel 17:44](#org0924604)
    -   [I Samuel 17:45](#org53a93c6)
    -   [I Samuel 17:46](#org9ae835d)
    -   [I Samuel 17:47](#orgdb225c4)
    -   [I Samuel 17:48](#orgfb1e8ef)
    -   [I Samuel 17:49](#orga37e591)
    -   [I Samuel 17:50](#org2da1b99)
    -   [I Samuel 17:51](#org62c22e0)
    -   [I Samuel 17:52](#org85445d9)
    -   [I Samuel 17:53](#org30dcc7d)
    -   [I Samuel 17:54](#org151111b)
    -   [I Samuel 17:55](#org0629a35)
    -   [I Samuel 17:56](#orgd3b6baa)
    -   [I Samuel 17:57](#org9e86875)
    -   [I Samuel 17:58](#org4077e41)
-   [I Samuel 18](#org45c6044)
    -   [I Samuel 18:1](#org26a8365)
    -   [I Samuel 18:2](#orgea573b9)
    -   [I Samuel 18:3](#org74a4fec)
    -   [I Samuel 18:4](#orgab904a7)
    -   [I Samuel 18:5](#orgc79bf60)
    -   [I Samuel 18:6](#orge302cc3)
    -   [I Samuel 18:7](#org77e6067)
    -   [I Samuel 18:8](#orgbd39bb5)
    -   [I Samuel 18:9](#orgdc9e473)
    -   [I Samuel 18:10](#orgc8d11c9)
    -   [I Samuel 18:11](#org8564bf9)
    -   [I Samuel 18:12](#org2454740)
    -   [I Samuel 18:13](#org458de02)
    -   [I Samuel 18:14](#org864e4fc)
    -   [I Samuel 18:15](#org04ce348)
    -   [I Samuel 18:16](#org7f82d80)
    -   [I Samuel 18:17](#orgbc8cebf)
    -   [I Samuel 18:18](#orgc876da2)
    -   [I Samuel 18:19](#org6656f37)
    -   [I Samuel 18:20](#org8458817)
    -   [I Samuel 18:21](#orgea2b2a7)
    -   [I Samuel 18:22](#org4342ce8)
    -   [I Samuel 18:23](#org6c1c06e)
    -   [I Samuel 18:24](#org09e971a)
    -   [I Samuel 18:25](#org7bf97cf)
    -   [I Samuel 18:26](#orgc649f39)
    -   [I Samuel 18:27](#org9eb095c)
    -   [I Samuel 18:28](#orge2ac264)
    -   [I Samuel 18:29](#org2c6570b)
    -   [I Samuel 18:30](#orgffdcb01)
-   [I Samuel 19](#org274c0be)
    -   [I Samuel 19:1](#org0810cf7)
    -   [I Samuel 19:2](#org943c3be)
    -   [I Samuel 19:3](#org881482d)
    -   [I Samuel 19:4](#org20e42f5)
    -   [I Samuel 19:5](#org0d0a0e8)
    -   [I Samuel 19:6](#org218c51a)
    -   [I Samuel 19:7](#org7b84e3d)
    -   [I Samuel 19:8](#org0bdb2ed)
    -   [I Samuel 19:9](#orgc4679ee)
    -   [I Samuel 19:10](#orgf72cb01)
    -   [I Samuel 19:11](#org666b615)
    -   [I Samuel 19:12](#org2d428d0)
    -   [I Samuel 19:13](#orge01b587)
    -   [I Samuel 19:14](#org254161b)
    -   [I Samuel 19:15](#orgea72d99)
    -   [I Samuel 19:16](#org8610b03)
    -   [I Samuel 19:17](#org3772be7)
    -   [I Samuel 19:18](#orgf1c19e3)
    -   [I Samuel 19:19](#org80bd9a1)
    -   [I Samuel 19:20](#org8700363)
    -   [I Samuel 19:21](#org3763aaf)
    -   [I Samuel 19:22](#org333db0b)
    -   [I Samuel 19:23](#org76146c8)
    -   [I Samuel 19:24](#org03431ce)
-   [I Samuel 20](#org7a0188b)
    -   [I Samuel 20:1](#orge0813d4)
    -   [I Samuel 20:2](#orge7592b8)
    -   [I Samuel 20:3](#org8996669)
    -   [I Samuel 20:4](#org32e1614)
    -   [I Samuel 20:5](#orgf233d80)
    -   [I Samuel 20:6](#org0d7baeb)
    -   [I Samuel 20:7](#org698c4db)
    -   [I Samuel 20:8](#orgfabeb37)
    -   [I Samuel 20:9](#orgaee4089)
    -   [I Samuel 20:10](#org7c31e2e)
    -   [I Samuel 20:11](#org3476837)
    -   [I Samuel 20:12](#org41e01d1)
    -   [I Samuel 20:13](#org661c708)
    -   [I Samuel 20:14](#org940d1cf)
    -   [I Samuel 20:15](#orgd399582)
    -   [I Samuel 20:16](#org9796795)
    -   [I Samuel 20:17](#org5974798)
    -   [I Samuel 20:18](#org6a66af9)
    -   [I Samuel 20:19](#orgbc3577f)
    -   [I Samuel 20:20](#org47c0351)
    -   [I Samuel 20:21](#orge5d6829)
    -   [I Samuel 20:22](#orgc6f9d76)
    -   [I Samuel 20:23](#orgc56c8d9)
    -   [I Samuel 20:24](#orge0b987d)
    -   [I Samuel 20:25](#org68b99a0)
    -   [I Samuel 20:26](#org3ce79a8)
    -   [I Samuel 20:27](#org8f1852f)
    -   [I Samuel 20:28](#org35086f8)
    -   [I Samuel 20:29](#orge2e8587)
    -   [I Samuel 20:30](#org5e63d77)
    -   [I Samuel 20:31](#orgaa76601)
    -   [I Samuel 20:32](#org60bb156)
    -   [I Samuel 20:33](#org57e260c)
    -   [I Samuel 20:34](#org307df48)
    -   [I Samuel 20:35](#orgad356be)
    -   [I Samuel 20:36](#orgd8e966b)
    -   [I Samuel 20:37](#orge2873d7)
    -   [I Samuel 20:38](#org335c135)
    -   [I Samuel 20:39](#org15d4ae8)
    -   [I Samuel 20:40](#org4e62297)
    -   [I Samuel 20:41](#org8e1e261)
    -   [I Samuel 20:42](#orgb128368)
    -   [I Samuel 20:43](#orga64940e)
-   [I Samuel 21](#org07bddb4)
    -   [I Samuel 21:1](#orgdb1f783)
    -   [I Samuel 21:2](#org94a099b)
    -   [I Samuel 21:3](#org1cff5d6)
    -   [I Samuel 21:4](#orgcda5c39)
    -   [I Samuel 21:5](#orgeb68f94)
    -   [I Samuel 21:6](#org14635c8)
    -   [I Samuel 21:7](#org26cc8db)
    -   [I Samuel 21:8](#org9ed7aba)
    -   [I Samuel 21:9](#org47bca64)
    -   [I Samuel 21:10](#org9db5474)
    -   [I Samuel 21:11](#org18451d3)
    -   [I Samuel 21:12](#orgfea7355)
    -   [I Samuel 21:13](#org3d94001)
    -   [I Samuel 21:14](#org813aeea)
    -   [I Samuel 21:15](#org3944c7a)
-   [I Samuel 22](#orga75cbc9)
    -   [I Samuel 22:1](#org950bc86)
    -   [I Samuel 22:2](#org2f5d3d4)
    -   [I Samuel 22:3](#org1447f6b)
    -   [I Samuel 22:4](#orgfb3f066)
    -   [I Samuel 22:5](#orgd25721a)
    -   [I Samuel 22:6](#orgefdbaab)
    -   [I Samuel 22:7](#orgca87f0b)
    -   [I Samuel 22:8](#org7ed7468)
    -   [I Samuel 22:9](#orgfcf09fe)
    -   [I Samuel 22:10](#org5bd986c)
    -   [I Samuel 22:11](#orgb1cac8f)
    -   [I Samuel 22:12](#orgc11cfa7)
    -   [I Samuel 22:13](#orgc7f6350)
    -   [I Samuel 22:14](#orgfa9909d)
    -   [I Samuel 22:15](#orge8da69f)
    -   [I Samuel 22:16](#org7830c4d)
    -   [I Samuel 22:17](#org49810dd)
    -   [I Samuel 22:18](#orgdeac2e8)
    -   [I Samuel 22:19](#orga6c837c)
    -   [I Samuel 22:20](#orgcaa158a)
    -   [I Samuel 22:21](#orgf3b17eb)
    -   [I Samuel 22:22](#orge90f4e8)
    -   [I Samuel 22:23](#org61ef96a)
-   [I Samuel 23](#org8ca3ab4)
    -   [I Samuel 23:1](#org4900867)
    -   [I Samuel 23:2](#orgb7c6f6d)
    -   [I Samuel 23:3](#orgef03c45)
    -   [I Samuel 23:4](#org83281b6)
    -   [I Samuel 23:5](#org9135208)
    -   [I Samuel 23:6](#orgff756b5)
    -   [I Samuel 23:7](#org2f1d537)
    -   [I Samuel 23:8](#orgada29a7)
    -   [I Samuel 23:9](#orgdf8a3c1)
    -   [I Samuel 23:10](#orgd058a91)
    -   [I Samuel 23:11](#orgeff45fb)
    -   [I Samuel 23:12](#org6b7b220)
    -   [I Samuel 23:13](#org8022200)
    -   [I Samuel 23:14](#orgc21146c)
    -   [I Samuel 23:15](#orgbeb0738)
    -   [I Samuel 23:16](#org66f842a)
    -   [I Samuel 23:17](#orgf721939)
    -   [I Samuel 23:18](#orgfbdb6f9)
    -   [I Samuel 23:19](#org88228e8)
    -   [I Samuel 23:20](#org22b3eb3)
    -   [I Samuel 23:21](#org9e2cce8)
    -   [I Samuel 23:22](#orgd312a6d)
    -   [I Samuel 23:23](#org559fade)
    -   [I Samuel 23:24](#org0a946be)
    -   [I Samuel 23:25](#org502f4ca)
    -   [I Samuel 23:26](#org8dfe61c)
    -   [I Samuel 23:27](#org21e461a)
    -   [I Samuel 23:28](#org6be7c26)
-   [I Samuel 24](#orge7ee5c4)
    -   [I Samuel 24:1](#org030c931)
    -   [I Samuel 24:2](#orgb8b1f96)
    -   [I Samuel 24:3](#org2780dd9)
    -   [I Samuel 24:4](#org268a99b)
    -   [I Samuel 24:5](#orgb5d5c2f)
    -   [I Samuel 24:6](#org13c319c)
    -   [I Samuel 24:7](#org845adc1)
    -   [I Samuel 24:8](#org2c2498c)
    -   [I Samuel 24:9](#org5effaf2)
    -   [I Samuel 24:10](#org8308ad0)
    -   [I Samuel 24:11](#orga29db10)
    -   [I Samuel 24:12](#org2e8fd61)
    -   [I Samuel 24:13](#org83f2f8c)
    -   [I Samuel 24:14](#orga59dd69)
    -   [I Samuel 24:15](#orgdd64d14)
    -   [I Samuel 24:16](#org11c9086)
    -   [I Samuel 24:17](#org25fc05a)
    -   [I Samuel 24:18](#orgdec5d0d)
    -   [I Samuel 24:19](#org115fa45)
    -   [I Samuel 24:20](#orgb62662c)
    -   [I Samuel 24:21](#org9bdb226)
    -   [I Samuel 24:22](#org9fc7de7)
    -   [I Samuel 24:23](#org63cc376)
-   [I Samuel 25](#org6e56f1c)
    -   [I Samuel 25:1](#org9716dfc)
    -   [I Samuel 25:2](#org821d458)
    -   [I Samuel 25:3](#orgdf0e965)
    -   [I Samuel 25:4](#org391c2f9)
    -   [I Samuel 25:5](#org9bb7011)
    -   [I Samuel 25:6](#org030cde8)
    -   [I Samuel 25:7](#orgb24e2c3)
    -   [I Samuel 25:8](#orgf33952e)
    -   [I Samuel 25:9](#org67074c2)
    -   [I Samuel 25:10](#org7e66644)
    -   [I Samuel 25:11](#org76080ae)
    -   [I Samuel 25:12](#org6bc1ce6)
    -   [I Samuel 25:13](#org192305e)
    -   [I Samuel 25:14](#org0aaca9a)
    -   [I Samuel 25:15](#org72a4559)
    -   [I Samuel 25:16](#orga8509b1)
    -   [I Samuel 25:17](#org51619c0)
    -   [I Samuel 25:18](#orgca651d6)
    -   [I Samuel 25:19](#org6fd17c1)
    -   [I Samuel 25:20](#org09f3505)
    -   [I Samuel 25:21](#org2c56295)
    -   [I Samuel 25:22](#org11dd018)
    -   [I Samuel 25:23](#org04a3432)
    -   [I Samuel 25:24](#org748a256)
    -   [I Samuel 25:25](#org236f128)
    -   [I Samuel 25:26](#org415be71)
    -   [I Samuel 25:27](#orgae657cf)
    -   [I Samuel 25:28](#org7de2463)
    -   [I Samuel 25:29](#orgb598258)
    -   [I Samuel 25:30](#org9723686)
    -   [I Samuel 25:31](#org7b51f7f)
    -   [I Samuel 25:32](#orgc66d4cb)
    -   [I Samuel 25:33](#org4a9fea8)
    -   [I Samuel 25:34](#org3813697)
    -   [I Samuel 25:35](#org211f1dc)
    -   [I Samuel 25:36](#org768a3e7)
    -   [I Samuel 25:37](#org0e46872)
    -   [I Samuel 25:38](#org367d3a2)
    -   [I Samuel 25:39](#orga635416)
    -   [I Samuel 25:40](#org640640c)
    -   [I Samuel 25:41](#org317cf49)
    -   [I Samuel 25:42](#org779daf0)
    -   [I Samuel 25:43](#org0f9c416)
    -   [I Samuel 25:44](#org757a5a0)
-   [I Samuel 26](#orgc4810f0)
    -   [I Samuel 26:1](#orgb903db4)
    -   [I Samuel 26:2](#orgc27ba33)
    -   [I Samuel 26:3](#org231425e)
    -   [I Samuel 26:4](#orgd794275)
    -   [I Samuel 26:5](#org27e9ac2)
    -   [I Samuel 26:6](#org69bb466)
    -   [I Samuel 26:7](#org0cf0a44)
    -   [I Samuel 26:8](#org2b70813)
    -   [I Samuel 26:9](#org7b809fc)
    -   [I Samuel 26:10](#org0ec0f5b)
    -   [I Samuel 26:11](#org04ac161)
    -   [I Samuel 26:12](#orge76a6ae)
    -   [I Samuel 26:13](#org44df1b8)
    -   [I Samuel 26:14](#org94c312f)
    -   [I Samuel 26:15](#org1df90a5)
    -   [I Samuel 26:16](#org37e2ccb)
    -   [I Samuel 26:17](#org7f04809)
    -   [I Samuel 26:18](#org652cacf)
    -   [I Samuel 26:19](#orgb7c563a)
    -   [I Samuel 26:20](#org5f3d20a)
    -   [I Samuel 26:21](#org6b5d7e5)
    -   [I Samuel 26:22](#org8e9c0e6)
    -   [I Samuel 26:23](#orgb382ee4)
    -   [I Samuel 26:24](#org0e9149a)
    -   [I Samuel 26:25](#org1bb0f96)
-   [I Samuel 27](#orgcfeeaf3)
    -   [I Samuel 27:1](#org5bef8c2)
    -   [I Samuel 27:2](#org922e7ac)
    -   [I Samuel 27:3](#org8360077)
    -   [I Samuel 27:4](#orgdb8b431)
    -   [I Samuel 27:5](#orgb85b42f)
    -   [I Samuel 27:6](#org71576a1)
    -   [I Samuel 27:7](#org3c368dd)
    -   [I Samuel 27:8](#orgf7c0a72)
    -   [I Samuel 27:9](#org7f0e1f7)
    -   [I Samuel 27:10](#org5955f05)
    -   [I Samuel 27:11](#org2db5661)
    -   [I Samuel 27:12](#org5744e22)
-   [I Samuel 28](#orgd8b6aac)
    -   [I Samuel 28:1](#org3e3a81d)
    -   [I Samuel 28:2](#org452a499)
    -   [I Samuel 28:3](#orgacce2ac)
    -   [I Samuel 28:4](#orgff8774c)
    -   [I Samuel 28:5](#orgb740bb7)
    -   [I Samuel 28:6](#org5fdfb40)
    -   [I Samuel 28:7](#org55b23c5)
    -   [I Samuel 28:8](#org36f78f6)
    -   [I Samuel 28:9](#org1a1f98f)
    -   [I Samuel 28:10](#orgd23f44e)
    -   [I Samuel 28:11](#org4e7ec0e)
    -   [I Samuel 28:12](#orge1e6fbe)
    -   [I Samuel 28:13](#orgc1fde57)
    -   [I Samuel 28:14](#org954f1b5)
    -   [I Samuel 28:15](#org0d97400)
    -   [I Samuel 28:16](#orgd25cd9a)
    -   [I Samuel 28:17](#org24278a4)
    -   [I Samuel 28:18](#orgeb79fab)
    -   [I Samuel 28:19](#orga1f9c6b)
    -   [I Samuel 28:20](#orga0fab11)
    -   [I Samuel 28:21](#org4114e42)
    -   [I Samuel 28:22](#org28a5397)
    -   [I Samuel 28:23](#orgd319398)
    -   [I Samuel 28:24](#org79c70a3)
    -   [I Samuel 28:25](#orge78acd7)
-   [I Samuel 29](#orgff1a43f)
    -   [I Samuel 29:1](#org54779cf)
    -   [I Samuel 29:2](#org0bdc94d)
    -   [I Samuel 29:3](#org5e6eeca)
    -   [I Samuel 29:4](#org8c3ae95)
    -   [I Samuel 29:5](#orgec2c5dd)
    -   [I Samuel 29:6](#orgfefa343)
    -   [I Samuel 29:7](#org239fb39)
    -   [I Samuel 29:8](#org03eba38)
    -   [I Samuel 29:9](#org2781b72)
    -   [I Samuel 29:10](#orgd78f44a)
    -   [I Samuel 29:11](#orgf5fdf5d)
-   [I Samuel 30](#org017f597)
    -   [I Samuel 30:1](#org102c74b)
    -   [I Samuel 30:2](#org1c9f2d3)
    -   [I Samuel 30:3](#org1c86b90)
    -   [I Samuel 30:4](#orgf096633)
    -   [I Samuel 30:5](#org1700236)
    -   [I Samuel 30:6](#org73650df)
    -   [I Samuel 30:7](#orge9746b7)
    -   [I Samuel 30:8](#orge663fdb)
    -   [I Samuel 30:9](#orgec87aed)
    -   [I Samuel 30:10](#org04cadd4)
    -   [I Samuel 30:11](#orge2ce6e5)
    -   [I Samuel 30:12](#orgc23602c)
    -   [I Samuel 30:13](#orgede78d2)
    -   [I Samuel 30:14](#orgf8fcdb8)
    -   [I Samuel 30:15](#orgc57de7e)
    -   [I Samuel 30:16](#orgf253033)
    -   [I Samuel 30:17](#org7ba3414)
    -   [I Samuel 30:18](#org5c9394f)
    -   [I Samuel 30:19](#org80b2a38)
    -   [I Samuel 30:20](#org0dc6eec)
    -   [I Samuel 30:21](#org2cd74a8)
    -   [I Samuel 30:22](#org44041ef)
    -   [I Samuel 30:23](#org999e196)
    -   [I Samuel 30:24](#orgf94deaa)
    -   [I Samuel 30:25](#org4bd3ab1)
    -   [I Samuel 30:26](#org560e7f1)
    -   [I Samuel 30:27](#org92dbd19)
    -   [I Samuel 30:28](#org29b413f)
    -   [I Samuel 30:29](#org9a499e0)
    -   [I Samuel 30:30](#org6cf6951)
    -   [I Samuel 30:31](#org1a1a4ec)
-   [I Samuel 31](#orga83bf2d)
    -   [I Samuel 31:1](#orgcd43b26)
    -   [I Samuel 31:2](#orgf47647d)
    -   [I Samuel 31:3](#org7eb9cc2)
    -   [I Samuel 31:4](#orgcb7c0ec)
    -   [I Samuel 31:5](#org53eeaba)
    -   [I Samuel 31:6](#org2a62780)
    -   [I Samuel 31:7](#orgf3dcce9)
    -   [I Samuel 31:8](#org66bb348)
    -   [I Samuel 31:9](#org48334a9)
    -   [I Samuel 31:10](#orgc9673a8)
    -   [I Samuel 31:11](#org81d0447)
    -   [I Samuel 31:12](#org5e64e1a)
    -   [I Samuel 31:13](#orgb7f5047)



<a id="org0720cb6"></a>

# I Samuel 1


<a id="orgd165a96"></a>

## I Samuel 1:1

Fuit vir unus de Ramathaimsophim, de monte Ephraim, et nomen ejus Elcana, filius Jeroham, filii Eliu, filii Thohu, filii Suph, Ephrathæus :


<a id="orgeb0f017"></a>

## I Samuel 1:2

et habuit duas uxores, nomen uni Anna, et nomen secundæ Phenenna. Fueruntque Phenennæ filii : Annæ autem non erant liberi.


<a id="orge0e2e74"></a>

## I Samuel 1:3

Et ascendebat vir ille de civitate sua statutis diebus, ut adoraret et sacrificaret Domino exercituum in Silo. Erant autem ibi duo filii Heli, Ophni et Phinees, sacerdotes Domini.


<a id="org7daac5a"></a>

## I Samuel 1:4

Venit ergo dies, et immolavit Elcana, deditque Phenennæ uxori suæ, et cunctis filiis ejus et filiabus, partes :


<a id="org12c6510"></a>

## I Samuel 1:5

Annæ autem dedit partem unam tristis, quia Annam diligebat. Dominus autem concluserat vulvam ejus.


<a id="org0ffea12"></a>

## I Samuel 1:6

Affligebat quoque eam æmula ejus, et vehementer angebat, in tantum ut exprobraret quod Dominus conclusisset vulvam ejus :


<a id="org1652257"></a>

## I Samuel 1:7

sicque faciebat per singulos annos : cum redeunte tempore ascenderent ad templum Domini, et sic provocabat eam : porro illa flebat, et non capiebat cibum.


<a id="orgc0da535"></a>

## I Samuel 1:8

Dixit ergo ei Elcana vir suus : Anna, cur fles ? et quare non comedis ? et quam ob rem affligitur cor tuum ? numquid non ego melior tibi sum, quam decem filii ?  


<a id="org83fe9da"></a>

## I Samuel 1:9

Surrexit autem Anna postquam comederat et biberat in Silo. Et Heli sacerdote sedente super sellam ante postes templi Domini,


<a id="orgcbd3117"></a>

## I Samuel 1:10

cum esset Anna amaro animo, oravit ad Dominum, flens largiter,


<a id="org20c5e4c"></a>

## I Samuel 1:11

et votum vovit, dicens : Domine exercituum, si respiciens videris afflictionem famulæ tuæ, et recordatus mei fueris, nec oblitus ancillæ tuæ, dederisque servæ tuæ sexum virilem : dabo eum Domino omnibus diebus vitæ ejus, et novacula non ascendet super caput ejus.  


<a id="orga2fb536"></a>

## I Samuel 1:12

Factum est autem, cum illa multiplicaret preces coram Domino, ut Heli observaret os ejus.


<a id="org955e25a"></a>

## I Samuel 1:13

Porro Anna loquebatur in corde suo, tantumque labia illius movebantur, et vox penitus non audiebatur. Æstimavit ergo eam Heli temulentam,


<a id="org4973f2e"></a>

## I Samuel 1:14

dixitque ei : Usquequo ebria eris ? digere paulisper vinum, quo mades.


<a id="org1729343"></a>

## I Samuel 1:15

Respondens Anna : Nequaquam, inquit, domine mi : nam mulier infelix nimis ego sum : vinumque et omne quod inebriare potest, non bibi, sed effudi animam meam in conspectu Domini.


<a id="org9de4ab2"></a>

## I Samuel 1:16

Ne reputes ancillam tuam quasi unam de filiabus Belial : quia ex multitudine doloris et mœroris mei locuta sum usque in præsens.


<a id="orgfcbd58f"></a>

## I Samuel 1:17

Tunc Heli ait ei : Vade in pace : et Deus Israël det tibi petitionem tuam quam rogasti eum.


<a id="org1fce12f"></a>

## I Samuel 1:18

Et illa dixit : Utinam inveniat ancilla tua gratiam in oculis tuis. Et abiit mulier in viam suam, et comedit, vultusque illius non sunt amplius in diversa mutati.


<a id="orgcaa0fa4"></a>

## I Samuel 1:19

Et surrexerunt mane, et adoraverunt coram Domino : reversique sunt, et venerunt in domum suam Ramatha.   Cognovit autem Elcana Annam uxorem suam : et recordatus est ejus Dominus.


<a id="orgfda00da"></a>

## I Samuel 1:20

Et factum est post circulum dierum, concepit Anna, et peperit filium : vocavitque nomen ejus Samuel, eo quod a Domino postulasset eum.


<a id="orgbbd244d"></a>

## I Samuel 1:21

Ascendit autem vir ejus Elcana, et omnis domus ejus, ut immolaret Domino hostiam solemnem, et votum suum.


<a id="org13ed305"></a>

## I Samuel 1:22

Et Anna non ascendit : dixit enim viro suo : Non vadam donec ablactetur infans, et ducam eum, ut appareat ante conspectum Domini, et maneat ibi jugiter.


<a id="org7c441bd"></a>

## I Samuel 1:23

Et ait ei Elcana vir suus : Fac quod bonum tibi videtur, et mane donec ablactes eum : precorque ut impleat Dominus verbum suum. Mansit ergo mulier, et lactavit filium suum, donec amoveret eum a lacte.  


<a id="org7440eb9"></a>

## I Samuel 1:24

Et adduxit eum secum, postquam ablactaverat, in vitulis tribus, et tribus modiis farinæ, et amphora vini, et adduxit eum ad domum Domini in Silo. Puer autem erat adhuc infantulus :


<a id="org08ae521"></a>

## I Samuel 1:25

et immolaverunt vitulum, et obtulerunt puerum Heli.


<a id="org324edfa"></a>

## I Samuel 1:26

Et ait Anna : Obsecro mi domine, vivit anima tua, domine : ego sum illa mulier, quæ steti coram te hic orans Dominum.


<a id="org0894a25"></a>

## I Samuel 1:27

Pro puero isto oravi, et dedit mihi Dominus petitionem meam quam postulavi eum.


<a id="orgccd74f0"></a>

## I Samuel 1:28

Idcirco et ego commodavi eum Domino cunctis diebus quibus fuerit commodatus Domino. Et adoraverunt ibi Dominum.   Et oravit Anna, et ait :  


<a id="orga9b7c43"></a>

# I Samuel 2


<a id="org748b22c"></a>

## I Samuel 2:1

Exultavit cor meum in Domino,  et exaltatum est cornu meum in Deo meo ;  dilatatum est os meum super inimicos meos :  quia lætata sum in salutari tuo. 


<a id="orge1f48cc"></a>

## I Samuel 2:2

Non est sanctus, ut est Dominus,  neque enim est alius extra te,  et non est fortis sicut Deus noster. 


<a id="orgf850ce7"></a>

## I Samuel 2:3

Nolite multiplicare loqui sublimia gloriantes ;  recedant vetera de ore vestro :  quia Deus scientiarum Dominus est,  et ipsi præparantur cogitationes. 


<a id="org444db50"></a>

## I Samuel 2:4

Arcus fortium superatus est,  et infirmi accincti sunt robore. 


<a id="org3b78f21"></a>

## I Samuel 2:5

Repleti prius, pro panibus se locaverunt :  et famelici saturati sunt,  donec sterilis peperit plurimos :  et quæ multos habebat filios, infirmata est. 


<a id="org3a5a903"></a>

## I Samuel 2:6

Dominus mortificat et vivificat ;  deducit ad inferos et reducit. 


<a id="org4e7a168"></a>

## I Samuel 2:7

Dominus pauperem facit et ditat,  humiliat et sublevat. 


<a id="orge7c76e2"></a>

## I Samuel 2:8

Suscitat de pulvere egenum,  et de stercore elevat pauperem :  ut sedeat cum principibus,  et solium gloriæ teneat.  Domini enim sunt cardines terræ,  et posuit super eos orbem. 


<a id="org5655768"></a>

## I Samuel 2:9

Pedes sanctorum suorum servabit,  et impii in tenebris conticescent :  quia non in fortitudine sua roborabitur vir. 


<a id="org2e2588f"></a>

## I Samuel 2:10

Dominum formidabunt adversarii ejus :  et super ipsos in cælis tonabit.  Dominus judicabit fines terræ,  et dabit imperium regi suo,  et sublimabit cornu christi sui.


<a id="orgbafe97b"></a>

## I Samuel 2:11

Et abiit Elcana Ramatha, in domum suam : puer autem erat minister in conspectu Domini ante faciem Heli sacerdotis.  


<a id="org5ce7c9f"></a>

## I Samuel 2:12

Porro filii Heli, filii Belial, nescientes Dominum,


<a id="org713c383"></a>

## I Samuel 2:13

neque officium sacerdotum ad populum : sed quicumque immolasset victimam, veniebat puer sacerdotis, dum coquerentur carnes, et habebat fuscinulam tridentem in manu sua,


<a id="org12dd036"></a>

## I Samuel 2:14

et mittebat eam in lebetem, vel in caldariam, aut in ollam, sive in cacabum : et omne quod levabat fuscinula, tollebat sacerdos sibi : sic faciebant universo Israëli venientium in Silo.


<a id="orgc6b8bf6"></a>

## I Samuel 2:15

Etiam antequam adolerent adipem, veniebat puer sacerdotis, et dicebat immolanti : Da mihi carnem, ut coquam sacerdoti : non enim accipiam a te carnem coctam, sed crudam.


<a id="org724e438"></a>

## I Samuel 2:16

Dicebatque illi immolans : Incendatur primum juxta morem hodie adeps, et tolle tibi quantumcumque desiderat anima tua. Qui respondens aiebat ei : Nequaquam : nunc enim dabis, alioquin tollam vi.


<a id="org0407cb4"></a>

## I Samuel 2:17

Erat ergo peccatum puerorum grande nimis coram Domino : quia retrahebant homines a sacrificio Domini.  


<a id="orgac42860"></a>

## I Samuel 2:18

Samuel autem ministrabat ante faciem Domini, puer accinctus ephod lineo.


<a id="org3b1002c"></a>

## I Samuel 2:19

Et tunicam parvam faciebat ei mater sua, quam afferebat statutis diebus, ascendens cum viro suo, ut immolaret hostiam solemnem.


<a id="org8a29fc9"></a>

## I Samuel 2:20

Et benedixit Heli Elcanæ et uxori ejus : dixitque ei : Reddat tibi Dominus semen de muliere hac, pro fœnore quod commodasti Domino. Et abierunt in locum suum.


<a id="orgcad496c"></a>

## I Samuel 2:21

Visitavit ergo Dominus Annam, et concepit, et peperit tres filios, et duas filias : et magnificatus est puer Samuel apud Dominum.  


<a id="org3627283"></a>

## I Samuel 2:22

Heli autem erat senex valde, et audivit omnia quæ faciebant filii sui universo Israëli, et quomodo dormiebant cum mulieribus quæ observabant ad ostium tabernaculi :


<a id="org3d4b972"></a>

## I Samuel 2:23

et dixit eis : Quare facitis res hujuscemodi quas ego audio, res pessimas, ab omni populo ?


<a id="org4c1ed88"></a>

## I Samuel 2:24

Nolite, filii mei : non enim est bona fama quam ego audio, ut transgredi faciatis populum Domini.


<a id="org32f52f9"></a>

## I Samuel 2:25

Si peccaverit vir in virum, placari ei potest Deus : si autem in Dominum peccaverit vir, quis orabit pro eo ? Et non audierunt vocem patris sui : quia voluit Dominus occidere eos.


<a id="org77358cc"></a>

## I Samuel 2:26

Puer autem Samuel proficiebat atque crescebat, et placebat tam Domino quam hominibus.  


<a id="org001e2a2"></a>

## I Samuel 2:27

Venit autem vir Dei ad Heli, et ait ad eum : Hæc dicit Dominus : Numquid non aperte revelatus sum domui patris tui, cum essent in Ægypto in domo Pharaonis ?


<a id="org7a67be1"></a>

## I Samuel 2:28

Et elegi eum ex omnibus tribubus Israël mihi in sacerdotem, ut ascenderet ad altare meum, et adoleret mihi incensum, et portaret ephod coram me : et dedi domui patris tui omnia de sacrificiis filiorum Israël.


<a id="orgb5434a2"></a>

## I Samuel 2:29

Quare calce abjecistis victimam meam, et munera mea quæ præcepi ut offerrentur in templo : et magis honorasti filios tuos quam me, ut comederetis primitias omnis sacrificii Israël populi mei ?


<a id="orgef794af"></a>

## I Samuel 2:30

Propterea ait Dominus Deus Israël : Loquens locutus sum, ut domus tua, et domus patris tui, ministraret in conspectu meo usque in sempiternum. Nunc autem dicit Dominus : Absit hoc a me : sed quicumque glorificaverit me, glorificabo eum : qui autem contemnunt me, erunt ignobiles.


<a id="org17f73c9"></a>

## I Samuel 2:31

Ecce dies veniunt, et præcidam brachium tuum, et brachium domus patris tui, ut non sit senex in domo tua.


<a id="org6f09e6e"></a>

## I Samuel 2:32

Et videbis æmulum tuum in templo, in universis prosperis Israël : et non erit senex in domo tua omnibus diebus.


<a id="org290acc2"></a>

## I Samuel 2:33

Verumtamen non auferam penitus virum ex te ab altari meo : sed ut deficiant oculi tui, et tabescat anima tua : et pars magna domus tuæ morietur cum ad virilem ætatem venerit.


<a id="org7b06d52"></a>

## I Samuel 2:34

Hoc autem erit tibi signum, quod venturum est duobus filiis tuis, Ophni et Phinees : in die uno morientur ambo.


<a id="orgc2d18c6"></a>

## I Samuel 2:35

Et suscitabo mihi sacerdotem fidelem, qui juxta cor meum et animam meam faciet : et ædificabo ei domum fidelem, et ambulabit coram christo meo cunctis diebus.


<a id="orge4f7549"></a>

## I Samuel 2:36

Futurum est autem, ut quicumque remanserit in domo tua, veniat ut oretur pro eo, et offerat nummum argenteum, et tortam panis, dicatque : Dimitte me, obsecro, ad unam partem sacerdotalem, ut comedam buccellam panis.   


<a id="org23fa086"></a>

# I Samuel 3


<a id="orgbc078b7"></a>

## I Samuel 3:1

Puer autem Samuel ministrabat Domino coram Heli, et sermo Domini erat pretiosus in diebus illis : non erat visio manifesta.


<a id="org6a5c6ad"></a>

## I Samuel 3:2

Factum est ergo in die quadam, Heli jacebat in loco suo, et oculi ejus caligaverant, nec poterat videre :


<a id="org80747cd"></a>

## I Samuel 3:3

lucerna Dei antequam extingueretur, Samuel dormiebat in templo Domini, ubi erat arca Dei.


<a id="org5adfe20"></a>

## I Samuel 3:4

Et vocavit Dominus Samuel. Qui respondens, ait : Ecce ego.


<a id="org69495cc"></a>

## I Samuel 3:5

Et cucurrit ad Heli, et dixit : Ecce ego : vocasti enim me. Qui dixit : Non vocavi : revertere, et dormi. Et abiit, et dormivit.


<a id="org2bf06d4"></a>

## I Samuel 3:6

Et adjecit Dominus rursum vocare Samuelem. Consurgensque Samuel, abiit ad Heli, et dixit : Ecce ego, quia vocasti me. Qui respondit : Non vocavi te, fili mi : revertere et dormi.


<a id="org295253e"></a>

## I Samuel 3:7

Porro Samuel necdum sciebat Dominum, neque revelatus fuerat ei sermo Domini.


<a id="org4ef9165"></a>

## I Samuel 3:8

Et adjecit Dominus, et vocavit adhuc Samuelem tertio. Qui consurgens abiit ad Heli,


<a id="org4fd546a"></a>

## I Samuel 3:9

et ait : Ecce ego, quia vocasti me. Intellexit ergo Heli quia Dominus vocaret puerum : et ait ad Samuelem : Vade, et dormi : et si deinceps vocaverit te, dices : Loquere, Domine, quia audit servus tuus. Abiit ergo Samuel, et dormivit in loco suo.


<a id="org4abead7"></a>

## I Samuel 3:10

Et venit Dominus, et stetit : et vocavit, sicut vocaverat secundo : Samuel, Samuel. Et ait Samuel : Loquere, Domine, quia audit servus tuus.


<a id="org584514e"></a>

## I Samuel 3:11

Et dixit Dominus ad Samuelem : Ecce ego facio verbum in Israël, quod quicumque audierit, tinnient ambæ aures ejus.


<a id="org9c81b27"></a>

## I Samuel 3:12

In die illa suscitabo adversum Heli omnia quæ locutus sum super domum ejus : incipiam, et complebo.


<a id="org856f3ca"></a>

## I Samuel 3:13

Prædixi enim ei quod judicaturus essem domum ejus in æternum propter iniquitatem, eo quod noverat indigne agere filios suos, et non corripuerit eos.


<a id="org28a142e"></a>

## I Samuel 3:14

Idcirco juravi domui Heli quod non expietur iniquitas domus ejus victimis et muneribus usque in æternum.  


<a id="org56530d7"></a>

## I Samuel 3:15

Dormivit autem Samuel usque mane, aperuitque ostia domus Domini. Et Samuel timebat indicare visionem Heli.


<a id="org1636bb2"></a>

## I Samuel 3:16

Vocavit ergo Heli Samuelem, et dixit : Samuel fili mi ? Qui respondens ait : Præsto sum.


<a id="org6eba695"></a>

## I Samuel 3:17

Et interrogavit eum : Quis est sermo, quem locutus est Dominus ad te ? oro te ne celaveris me : hæc faciat tibi Deus, et hæc addat, si absconderis a me sermonem ex omnibus verbis quæ dicta sunt tibi.


<a id="org7ec2c9c"></a>

## I Samuel 3:18

Indicavit itaque ei Samuel universos sermones, et non abscondit ab eo. Et ille respondit : Dominus est : quod bonum est in oculis suis faciat.  


<a id="org8400385"></a>

## I Samuel 3:19

Crevit autem Samuel, et Dominus erat cum eo, et non cecidit ex omnibus verbis ejus in terram.


<a id="org1561056"></a>

## I Samuel 3:20

Et cognovit universus Israël, a Dan usque Bersabee, quod fidelis Samuel propheta esset Domini.


<a id="org4acaeae"></a>

## I Samuel 3:21

Et addidit Dominus ut appareret in Silo, quoniam revelatus fuerat Dominus Samueli in Silo juxta verbum Domini. Et evenit sermo Samuelis universo Israëli.   


<a id="org24b001c"></a>

# I Samuel 4


<a id="orgd285150"></a>

## I Samuel 4:1

Et factum est in diebus illis, convenerunt Philisthiim in pugnam : et egressus est Israël obviam Philisthiim in prælium, et castrametatus est juxta lapidem Adjutorii. Porro Philisthiim venerunt in Aphec,


<a id="orgf4ff380"></a>

## I Samuel 4:2

et instruxerunt aciem contra Israël. Inito autem certamine, terga vertit Israël Philisthæis : et cæsa sunt in illo certamine passim per agros, quasi quatuor millia virorum.


<a id="orgbdff018"></a>

## I Samuel 4:3

Et reversus est populus ad castra : dixeruntque majores natu de Israël : Quare percussit nos Dominus hodie coram Philisthiim ? afferamus ad nos de Silo arcam fœderis Domini, et veniat in medium nostri, ut salvet nos de manu inimicorum nostrorum.


<a id="org082ec69"></a>

## I Samuel 4:4

Misit ergo populus in Silo, et tulerunt inde arcam fœderis Domini exercituum sedentis super cherubim : erantque duo filii Heli cum arca fœderis Dei, Ophni et Phinees.


<a id="org128803b"></a>

## I Samuel 4:5

Cumque venisset arca fœderis Domini in castra, vociferatus est omnis Israël clamore grandi, et personuit terra.


<a id="orge1d4563"></a>

## I Samuel 4:6

Et audierunt Philisthiim vocem clamoris, dixeruntque : Quænam est hæc vox clamoris magni in castris Hebræorum ? Et cognoverunt quod arca Domini venisset in castra.


<a id="org4f49d78"></a>

## I Samuel 4:7

Timueruntque Philisthiim, dicentes : Venit Deus in castra. Et ingemuerunt, dicentes :


<a id="orgccad80f"></a>

## I Samuel 4:8

Væ nobis : non enim fuit tanta exultatio heri et nudiustertius : væ nobis. Quis nos salvabit de manu deorum sublimium istorum ? hi sunt dii, qui percusserunt Ægyptum omni plaga in deserto.


<a id="org588c069"></a>

## I Samuel 4:9

Confortamini, et estote viri, Philisthiim, ne serviatis Hebræis, sicut et illi servierunt vobis : confortamini, et bellate.


<a id="org9d3d6f5"></a>

## I Samuel 4:10

Pugnaverunt ergo Philisthiim, et cæsus est Israël, et fugit unusquisque in tabernaculum suum : et facta est plaga magna nimis, et ceciderunt de Israël triginta millia peditum.


<a id="org0e5cf07"></a>

## I Samuel 4:11

Et arca Dei capta est : duo quoque filii Heli mortui sunt, Ophni et Phinees.  


<a id="org3534078"></a>

## I Samuel 4:12

Currens autem vir de Benjamin ex acie, venit in Silo in die illa, scissa veste, et conspersus pulvere caput.


<a id="orgba7bb6e"></a>

## I Samuel 4:13

Cumque ille venisset, Heli sedebat super sellam contra viam spectans. Erat enim cor ejus pavens pro arca Dei. Vir autem ille postquam ingressus est, nuntiavit urbi : et ululavit omnis civitas.


<a id="org629306f"></a>

## I Samuel 4:14

Et audivit Heli sonitum clamoris, dixitque : Quis est hic sonitus tumultus hujus ? At ille festinavit, et venit, et nuntiavit Heli.


<a id="org62c6a00"></a>

## I Samuel 4:15

Heli autem erat nonaginta et octo annorum, et oculi ejus caligaverant, et videre non poterat.


<a id="org2d8ff0e"></a>

## I Samuel 4:16

Et dixit ad Heli : Ego sum qui veni de prælio, et ego qui de acie fugi hodie. Cui ille ait : Quid actum est, fili mi ?


<a id="org6be06f7"></a>

## I Samuel 4:17

Respondens autem ille qui nuntiabat : Fugit, inquit, Israël coram Philisthiim, et ruina magna facta est in populo : insuper et duo filii tui mortui sunt, Ophni et Phinees, et arca Dei capta est.


<a id="org7da880b"></a>

## I Samuel 4:18

Cumque ille nominasset arcam Dei, cecidit de sella retrorsum juxta ostium, et fractis cervicibus mortuus est. Senex enim erat vir et grandævus : et ipse judicavit Israël quadraginta annis.


<a id="org388e2b4"></a>

## I Samuel 4:19

Nurus autem ejus, uxor Phinees, prægnans erat, vicinaque partui : et audito nuntio quod capta esset arca Dei, et mortuus esset socer suus et vir suus, incurvavit se et peperit : irruerant enim in eam dolores subiti.


<a id="org0f8f324"></a>

## I Samuel 4:20

In ipso autem momento mortis ejus, dixerunt ei quæ stabant circa eam : Ne timeas, quia filium peperisti. Quæ non respondit eis, neque animadvertit.


<a id="org3ac7891"></a>

## I Samuel 4:21

Et vocabit puerum Ichabod, dicens : Translata est gloria de Israël, quia capta est arca Dei, et pro socero suo et pro viro suo ;


<a id="org772d4dc"></a>

## I Samuel 4:22

et ait : Translata est gloria ab Israël, eo quod capta esset arca Dei.   


<a id="org858d352"></a>

# I Samuel 5


<a id="org8304eda"></a>

## I Samuel 5:1

Philisthiim autem tulerunt arcam Dei, et asportaverunt eam a lapide Adjutorii in Azotum.


<a id="org2e8fdf0"></a>

## I Samuel 5:2

Tuleruntque Philisthiim arcam Dei, et intulerunt eam in templum Dagon, et statuerunt eam juxta Dagon.


<a id="org70e25cb"></a>

## I Samuel 5:3

Cumque surrexissent diluculo Azotii altera die, ecce Dagon jacebat pronus in terra ante arcam Domini : et tulerunt Dagon, et restituerunt eum in locum suum.


<a id="orgb694e4e"></a>

## I Samuel 5:4

Rursumque mane die altera consurgentes, invenerunt Dagon jacentem super faciem suam in terra coram arca Domini : caput autem Dagon, et duæ palmæ manuum ejus abscissæ erant super limen :


<a id="orgae06723"></a>

## I Samuel 5:5

porro Dagon solus truncus remanserat in loco suo. Propter hanc causam non calcant sacerdotes Dagon, et omnes qui ingrediuntur templum ejus, super limen Dagon in Azoto, usque in hodiernum diem.


<a id="orgf92b4bc"></a>

## I Samuel 5:6

Aggravata est autem manus Domini super Azotios, et demolitus est eos : et percussit in secretiori parte natium Azotum, et fines ejus. Et ebullierunt villæ et agri in medio regionis illius, et nati sunt mures et facta est confusio mortis magnæ in civitate.


<a id="org60297dd"></a>

## I Samuel 5:7

Videntes autem viri Azotii hujuscemodi plagam, dixerunt : Non maneat arca Dei Israël apud nos : quoniam dura est manus ejus super nos, et super Dagon deum nostrum.


<a id="org47da44b"></a>

## I Samuel 5:8

Et mittentes congregaverunt omnes satrapas Philisthinorum ad se, et dixerunt : Quid faciemus de arca Dei Israël ? Responderuntque Gethæi : Circumducatur arca Dei Israël. Et circumduxerunt arcam Dei Israël.


<a id="org381774e"></a>

## I Samuel 5:9

Illis autem circumducentibus eam, fiebat manus Domini per singulas civitates interfectionis magnæ nimis : et percutiebat viros uniuscujusque urbis, a parvo usque ad majorem, et computrescebant prominentes extales eorum. Inieruntque Gethæi consilium, et fecerunt sibi sedes pelliceas.


<a id="orge109a73"></a>

## I Samuel 5:10

Miserunt ergo arcam Dei in Accaron. Cumque venisset arca Dei in Accaron, exclamaverunt Accaronitæ, dicentes : Adduxerunt ad nos arcam Dei Israël ut interficiat nos et populum nostrum.


<a id="orgf9cf0fc"></a>

## I Samuel 5:11

Miserunt itaque et congregaverunt omnes satrapas Philisthinorum : qui dixerunt : Dimittite arcam Dei Israël, et revertatur in locum suum, et non interficiat nos cum populo nostro.


<a id="orgb9cc53c"></a>

## I Samuel 5:12

Fiebat enim pavor mortis in singulis urbibus, et gravissima valde manus Dei. Viri quoque qui mortui non fuerant, percutiebantur in secretiori parte natium : et ascendebat ululatus uniuscujusque civitatis in cælum.   


<a id="org4497e76"></a>

# I Samuel 6


<a id="org5711309"></a>

## I Samuel 6:1

Fuit ergo arca Domini in regione Philisthinorum septem mensibus.


<a id="org2293512"></a>

## I Samuel 6:2

Et vocaverunt Philisthiim sacerdotes et divinos, dicentes : Quid faciemus de arca Domini ? indicate nobis quomodo remittamus eam in locum suum. Qui dixerunt :


<a id="org66bb6d9"></a>

## I Samuel 6:3

Si remittitis arcam Dei Israël, nolite dimittere eam vacuam, sed quod debetis, reddite ei pro peccato, et tunc curabimini : et scietis quare non recedat manus ejus a vobis.


<a id="org70d5539"></a>

## I Samuel 6:4

Qui dixerunt : Quid est quod pro delicto reddere debeamus ei ? Responderuntque illi :


<a id="org85c6a5b"></a>

## I Samuel 6:5

Juxta numerum provinciarum Philisthinorum quinque anos aureos facietis, et quinque mures aureos : quia plaga una fuit omnibus vobis, et satrapis vestris. Facietisque similitudines anorum vestrorum, et similitudines murium, qui demoliti sunt terram : et dabitis Deo Israël gloriam, si forte relevet manum suam a vobis, et a diis vestris, et a terra vestra.


<a id="org6777e27"></a>

## I Samuel 6:6

Quare aggravatis corda vestra, sicut aggravavit Ægyptus et Pharao cor suum ? nonne postquam percussus est, tunc dimisit eos, et abierunt ?


<a id="org432c91d"></a>

## I Samuel 6:7

Nunc ergo arripite et facite plaustrum novum unum : et duas vaccas fœtas, quibus non est impositum jugum, jungite in plaustro, et recludite vitulos earum domi.


<a id="org37c448d"></a>

## I Samuel 6:8

Tolletisque arcam Domini, et ponetis in plaustro, et vasa aurea quæ exsolvistis ei pro delicto, ponetis in capsellam ad latus ejus : et dimittite eam ut vadat.


<a id="org4875d90"></a>

## I Samuel 6:9

Et aspicietis : et si quidem per viam finium suorum ascenderit contra Bethsames, ipse fecit nobis hoc malum grande : sin autem, minime : sciemus quia nequaquam manus ejus tetigit nos, sed casu accidit.  


<a id="org5430a1c"></a>

## I Samuel 6:10

Fecerunt ergo illi hoc modo : et tollentes duas vaccas quæ lactabant vitulos, junxerunt ad plaustrum, vitulosque earum concluserunt domi.


<a id="org009493b"></a>

## I Samuel 6:11

Et posuerunt arcam Dei super plaustrum, et capsellam quæ habebat mures aureos et similitudines anorum.


<a id="orga2cb3ed"></a>

## I Samuel 6:12

Ibant autem in directum vaccæ per viam quæ ducit Bethsames, et itinere uno gradiebantur, pergentes et mugientes : et non declinabant neque ad dextram neque ad sinistram : sed et satrapæ Philisthiim sequebantur usque ad terminos Bethsames.


<a id="org53d3caf"></a>

## I Samuel 6:13

Porro Bethsamitæ metebant triticum in valle : et elevantes oculos suos, viderunt arcam, et gavisi sunt cum vidissent.


<a id="org5a2367f"></a>

## I Samuel 6:14

Et plaustrum venit in agrum Josue Bethsamitæ, et stetit ibi. Erat autem ibi lapis magnus, et conciderunt ligna plaustri, vaccasque imposuerunt super ea holocaustum Domino.


<a id="orgfc5c541"></a>

## I Samuel 6:15

Levitæ autem deposuerunt arcam Dei, et capsellam quæ erat juxta eam, in qua erant vasa aurea, et posuerunt super lapidem grandem. Viri autem Bethsamitæ obtulerunt holocausta, et immolaverunt victimas in die illa Domino.


<a id="org14b7910"></a>

## I Samuel 6:16

Et quinque satrapæ Philisthinorum viderunt, et reversi sunt in Accaron in die illa.


<a id="org81c4543"></a>

## I Samuel 6:17

Hi sunt autem ani aurei quos reddiderunt Philisthiim pro delicto, Domino : Azotus unum, Gaza unum, Ascalon unum, Geth unum, Accaron unum :


<a id="org77859ff"></a>

## I Samuel 6:18

et mures aureos secundum numerum urbium Philisthiim, quinque provinciarum, ab urbe murata usque ad villam quæ erat absque muro, et usque ad Abelmagnum, super quem posuerunt arcam Domini, quæ erat usque in illum diem in agro Josue Bethsamitis.  


<a id="orgc99506f"></a>

## I Samuel 6:19

Percussit autem de viris Bethsamitibus, eo quod vidissent arcam Domini : et percussit de populo septuaginta viros, et quinquaginta millia plebis. Luxitque populus, eo quod Dominus percussisset plebem plaga magna.


<a id="org68f2ccc"></a>

## I Samuel 6:20

Et dixerunt viri Bethsamitæ : Quis poterit stare in conspectu Domini Dei sancti hujus ? et ad quem ascendet a nobis ?


<a id="orge317e49"></a>

## I Samuel 6:21

Miseruntque nuntios ad habitatores Cariathiarim, dicentes : Reduxerunt Philisthiim arcam Domini : descendite, et reducite eam ad vos.   


<a id="orgda848ca"></a>

# I Samuel 7


<a id="org35e6ba1"></a>

## I Samuel 7:1

Venerunt ergo viri Cariathiarim, et reduxerunt arcam Domini, et intulerunt eam in domum Abinadab in Gabaa : Eleazarum autem filium ejus sanctificaverunt, ut custodiret arcam Domini.  


<a id="org701d8f9"></a>

## I Samuel 7:2

Et factum est, ex qua die mansit arca Domini in Cariathiarim, multiplicati sunt dies (erat quippe jam annus vigesimus), et requievit omnis domus Israël post Dominum.


<a id="org0b225c6"></a>

## I Samuel 7:3

Ait autem Samuel ad universam domum Israël, dicens : Si in toto corde vestro revertimini ad Dominum, auferte deos alienos de medio vestri, Baalim et Astaroth : et præparate corda vestra Domino, et servite ei soli, et eruet vos de manu Philisthiim.


<a id="orge2d60ca"></a>

## I Samuel 7:4

Abstulerunt ergo filii Israël Baalim et Astaroth, et servierunt Domino soli.


<a id="org50995b0"></a>

## I Samuel 7:5

Dixit autem Samuel : Congregate universum Israël in Masphath, ut orem pro vobis Dominum.


<a id="orga70283f"></a>

## I Samuel 7:6

Et convenerunt in Masphath : hauseruntque aquam, et effuderunt in conspectu Domini : et jejunaverunt in die illa atque dixerunt ibi : Peccavimus Domino. Judicavitque Samuel filios Israël in Masphath.


<a id="org89091d9"></a>

## I Samuel 7:7

Et audierunt Philisthiim quod congregati essent filii Israël in Masphath, et ascenderunt satrapæ Philisthinorum ad Israël. Quod cum audissent filii Israël, timuerunt a facie Philisthinorum.


<a id="org0d0f531"></a>

## I Samuel 7:8

Dixeruntque ad Samuelem : Ne cesses pro nobis clamare ad Dominum Deum nostrum, ut salvet nos de manu Philisthinorum.


<a id="org8444292"></a>

## I Samuel 7:9

Tulit autem Samuel agnum lactentem unum, et obtulit illum holocaustum integrum Domino : et clamavit Samuel ad Dominum pro Israël, et exaudivit eum Dominus.  


<a id="orgc0c3831"></a>

## I Samuel 7:10

Factum est autem, cum Samuel offerret holocaustum, Philisthiim iniere prælium contra Israël : intonuit autem Dominus fragore magno in die illa super Philisthiim, et exterruit eos, et cæsi sunt a facie Israël.


<a id="org5694ca0"></a>

## I Samuel 7:11

Egressique viri Israël de Masphath, persecuti sunt Philisthæos, et percusserunt eos usque ad locum qui erat subter Bethchar.


<a id="orgaaee971"></a>

## I Samuel 7:12

Tulit autem Samuel lapidem unum, et posuit eum inter Masphath et inter Sen : et vocavit nomen loci illius, Lapis adjutorii. Dixitque : Hucusque auxiliatus est nobis Dominus.


<a id="org568be4c"></a>

## I Samuel 7:13

Et humiliati sunt Philisthiim, nec apposuerunt ultra ut venirent in terminos Israël. Facta est itaque manus Domini super Philisthæos cunctis diebus Samuelis.


<a id="orgc4c8bd2"></a>

## I Samuel 7:14

Et redditæ sunt urbes quas tulerant Philisthiim ab Israël, Israëli, ab Accaron usque Geth, et terminos suos : liberavitque Israël de manu Philisthinorum, eratque pax inter Israël et Amorrhæum.


<a id="orgbd9c219"></a>

## I Samuel 7:15

Judicabat quoque Samuel Israëlem cunctis diebus vitæ suæ :


<a id="orgf8937de"></a>

## I Samuel 7:16

et ibat per singulos annos circuiens Bethel et Galgala et Masphath, et judicabat Israëlem in supradictis locis.


<a id="orgb3e0d33"></a>

## I Samuel 7:17

Revertebaturque in Ramatha : ibi enim erat domus ejus, et ibi judicabat Israëlem : ædificavit etiam ibi altare Domino.   


<a id="org2ec921c"></a>

# I Samuel 8


<a id="orgcd7e335"></a>

## I Samuel 8:1

Factum est autem cum senuisset Samuel, posuit filios suos judices Israël.


<a id="orga952aeb"></a>

## I Samuel 8:2

Fuitque nomen filii ejus primogeniti Joël : et nomen secundi Abia, judicum in Bersabee.


<a id="orgedf7a82"></a>

## I Samuel 8:3

Et non ambulaverunt filii illius in viis ejus : sed declinaverunt post avaritiam, acceperuntque munera, et perverterunt judicium.


<a id="org3ffa225"></a>

## I Samuel 8:4

Congregati ergo universi majores natu Israël, venerunt ad Samuelem in Ramatha.


<a id="org5fb07e8"></a>

## I Samuel 8:5

Dixeruntque ei : Ecce tu senuisti, et filii tui non ambulant in viis tuis : constitue nobis regem, ut judicet nos, sicut et universæ habent nationes.


<a id="org2d78931"></a>

## I Samuel 8:6

Displicuit sermo in oculis Samuelis, eo quod dixissent : Da nobis regem, ut judicet nos. Et oravit Samuel ad Dominum.


<a id="orge91b48e"></a>

## I Samuel 8:7

Dixit autem Dominus ad Samuelem : Audi vocem populi in omnibus quæ loquuntur tibi : non enim te abjecerunt, sed me, ne regnem super eos.


<a id="orgbd64481"></a>

## I Samuel 8:8

Juxta omnia opera sua quæ fecerunt, a die qua eduxi eos de Ægypto usque ad diem hanc : sicut dereliquerunt me, et servierunt diis alienis, sic faciunt etiam tibi.


<a id="org7bc73c1"></a>

## I Samuel 8:9

Nunc ergo vocem eorum audi : verumtamen contestare eos, et prædic eis jus regis, qui regnaturus est super eos.  


<a id="orgb4a7c39"></a>

## I Samuel 8:10

Dixit itaque Samuel omnia verba Domini ad populum, qui petierat a se regem.


<a id="orgd050a63"></a>

## I Samuel 8:11

Et ait : Hoc erit jus regis, qui imperaturus est vobis : filios vestros tollet, et ponet in curribus suis : facietque sibi equites et præcursores quadrigarum suarum,


<a id="orgdc78280"></a>

## I Samuel 8:12

et constituet sibi tribunos, et centuriones, et aratores agrorum suorum, et messores segetum, et fabros armorum et curruum suorum.


<a id="org1a84363"></a>

## I Samuel 8:13

Filias quoque vestras faciet sibi unguentarias, et focarias, et panificas.


<a id="org68f71f0"></a>

## I Samuel 8:14

Agros quoque vestros, et vineas, et oliveta optima tollet, et dabit servis suis.


<a id="org7d89537"></a>

## I Samuel 8:15

Sed et segetes vestras et vinearum reditus addecimabit, ut det eunuchis et famulis suis.


<a id="org5e6d99c"></a>

## I Samuel 8:16

Servos etiam vestros, et ancillas, et juvenes optimos, et asinos, auferet, et ponet in opere suo.


<a id="org3fe40ce"></a>

## I Samuel 8:17

Greges quoque vestros addecimabit, vosque eritis ei servi.


<a id="org20b42e3"></a>

## I Samuel 8:18

Et clamabitis in die illa a facie regis vestri, quem elegistis vobis : et non exaudiet vos Dominus in die illa, quia petistis vobis regem.


<a id="org5083524"></a>

## I Samuel 8:19

Noluit autem populus audire vocem Samuelis, sed dixerunt : Nequaquam : rex enim erit super nos,


<a id="orgea88789"></a>

## I Samuel 8:20

et erimus nos quoque sicut omnes gentes : et judicabit nos rex noster, et egredietur ante nos, et pugnabit bella nostra pro nobis.


<a id="orgf99b209"></a>

## I Samuel 8:21

Et audivit Samuel omnia verba populi, et locutus est ea in auribus Domini.


<a id="orgea2b801"></a>

## I Samuel 8:22

Dixit autem Dominus ad Samuelem : Audi vocem eorum, et constitue super eos regem. Et ait Samuel ad viros Israël : Vadat unusquisque in civitatem suam.   


<a id="org798b598"></a>

# I Samuel 9


<a id="org74f7f8f"></a>

## I Samuel 9:1

Et erat vir de Benjamin nomine Cis, filius Abiel, filii Seror, filii Bechorath, filii Aphia, filii viri Jemini, fortis robore.


<a id="org9b43a74"></a>

## I Samuel 9:2

Et erat ei filius vocabulo Saul, electus et bonus : et non erat vir de filiis Israël melior illo : ab humero et sursum eminebat super omnem populum.


<a id="org80ea2c0"></a>

## I Samuel 9:3

Perierant autem asinæ Cis patris Saul : et dixit Cis ad Saul filium suum : Tolle tecum unum de pueris, et consurgens vade, et quære asinas. Qui cum transissent per montem Ephraim


<a id="orge85a42f"></a>

## I Samuel 9:4

et per terram Salisa, et non invenissent, transierunt etiam per terram Salim, et non erant : sed et per terram Jemini, et minime repererunt.


<a id="orgb33bd1b"></a>

## I Samuel 9:5

Cum autem venissent in terram Suph, dixit Saul ad puerum qui erat cum eo : Veni et revertamur, ne forte dimiserit pater meus asinas, et sollicitus sit pro nobis.


<a id="org30b8f9e"></a>

## I Samuel 9:6

Qui ait ei : Ecce vir Dei est in civitate hac, vir nobilis : omne quod loquitur, sine ambiguitate venit. Nunc ergo eamus illuc, si forte indicet nobis de via nostra, propter quam venimus.


<a id="org9c37d4c"></a>

## I Samuel 9:7

Dixitque Saul ad puerum suum : Ecce ibimus : quid feremus ad virum Dei ? panis defecit in sitarciis nostris, et sportulam non habemus ut demus homini Dei, nec quidquam aliud.


<a id="orgaca4476"></a>

## I Samuel 9:8

Rursum puer respondit Sauli, et ait : Ecce inventa est in manu mea quarta pars stateris argenti : demus homini Dei, ut indicet nobis viam nostram.


<a id="orgd0d4c66"></a>

## I Samuel 9:9

(Olim in Israël sic loquebatur unusquisque vadens consulere Deum : Venite, et eamus ad videntem. Qui enim propheta dicitur hodie, vocabatur olim videns.)


<a id="orge08f165"></a>

## I Samuel 9:10

Et dixit Saul ad puerum suum : Optimus sermo tuus. Veni, eamus. Et ierunt in civitatem in qua erat vir Dei.


<a id="orgd06bfd7"></a>

## I Samuel 9:11

Cumque ascenderent clivum civitatis, invenerunt puellas egredientes ad hauriendam aquam, et dixerunt eis : Num hic est videns ?


<a id="org7a3e943"></a>

## I Samuel 9:12

Quæ respondentes, dixerunt illis : Hic est : ecce ante te, festina nunc : hodie enim venit in civitatem, quia sacrificium est hodie populi in excelso.


<a id="org9227094"></a>

## I Samuel 9:13

Ingredientes urbem, statim invenietis eum antequam ascendat excelsum ad vescendum, neque enim comesurus est populus donec ille veniat : quia ipse benedicit hostiæ, et deinceps comedunt qui vocati sunt. Nunc ergo conscendite, quia hodie reperietis eum.  


<a id="orgd875851"></a>

## I Samuel 9:14

Et ascenderunt in civitatem. Cumque illi ambularent in medio urbis, apparuit Samuel egrediens obviam eis, ut ascenderet in excelsum.


<a id="org761a1e4"></a>

## I Samuel 9:15

Dominus autem revelaverat auriculam Samuelis ante unam diem quam veniret Saul, dicens :


<a id="orga156412"></a>

## I Samuel 9:16

Hac ipsa hora quæ nunc est, cras mittam virum ad te de terra Benjamin, et unges eum ducem super populum meum Israël : et salvabit populum meum de manu Philisthinorum, quia respexi populum meum : venit enim clamor eorum ad me.


<a id="org451a4f8"></a>

## I Samuel 9:17

Cumque aspexisset Samuel Saulem, Dominus dixit ei : Ecce vir quem dixeram tibi : iste dominabitur populo meo.


<a id="org3e3d604"></a>

## I Samuel 9:18

Accessit autem Saul ad Samuelem in medio portæ, et ait : Indica, oro, mihi, ubi est domus videntis.


<a id="orge22111e"></a>

## I Samuel 9:19

Et respondit Samuel Sauli, dicens : Ego sum videns : ascende ante me in excelsum, ut comedatis mecum hodie, et dimittam te mane : et omnia quæ sunt in corde tuo indicabo tibi.


<a id="org802a3f9"></a>

## I Samuel 9:20

Et de asinis quas nudiustertius perdidisti, ne sollicitus sis, quia inventæ sunt. Et cujus erunt optima quæque Israël ? nonne tibi et omni domui patris tui ?


<a id="orge0ff52c"></a>

## I Samuel 9:21

Respondens autem Saul, ait : Numquid non filius Jemini ego sum de minima tribu Israël, et cognatio mea novissima inter omnes familias de tribu Benjamin ? quare ergo locutus es mihi sermonem istum ?


<a id="orgf9a09b1"></a>

## I Samuel 9:22

Assumens itaque Samuel Saulem et puerum ejus, introduxit eos in triclinium, et dedit eis locum in capite eorum qui fuerant invitati : erant enim quasi triginta viri.


<a id="org0ad4586"></a>

## I Samuel 9:23

Dixitque Samuel coco : Da partem quam dedi tibi, et præcepi ut reponeres seorsum apud te.


<a id="org021b169"></a>

## I Samuel 9:24

Levavit autem cocus armum, et posuit ante Saul. Dixitque Samuel : Ecce quod remansit : pone ante te, et comede, quia de industria servatum est tibi quando populum vocavi. Et comedit Saul cum Samuele in die illa.


<a id="org84d4196"></a>

## I Samuel 9:25

Et descenderunt de excelso in oppidum, et locutus est cum Saule in solario : stravitque Saul in solario, et dormivit.  


<a id="org5fb0976"></a>

## I Samuel 9:26

Cumque mane surrexissent, et jam elucesceret, vocavit Samuel Saulem in solario, dicens : Surge, et dimittam te. Et surrexit Saul : egressique sunt ambo, ipse videlicet, et Samuel.


<a id="org1fba084"></a>

## I Samuel 9:27

Cumque descenderent in extrema parte civitatis, Samuel dixit ad Saul : Dic puero ut antecedat nos et transeat : tu autem subsiste paulisper, ut indicem tibi verbum Domini.   


<a id="orgdc5d3ab"></a>

# I Samuel 10


<a id="orgaa54d8c"></a>

## I Samuel 10:1

Tulit autem Samuel lenticulam olei, et effudit super caput ejus : et deosculatus est eum, et ait : Ecce unxit te Dominus super hæreditatem suam in principem, et liberabis populum suum de manibus inimicorum ejus qui in circuitu ejus sunt. Et hoc tibi signum, quia unxit te Deus in principem.  


<a id="orgf673aad"></a>

## I Samuel 10:2

Cum abieris hodie a me, invenies duos viros juxta sepulchrum Rachel in finibus Benjamin, in meridie : dicentque tibi : Inventæ sunt asinæ ad quas ieras perquirendas : et intermissis pater tuus asinis, sollicitus est pro vobis, et dicit : Quid faciam de filio meo ?


<a id="org592f115"></a>

## I Samuel 10:3

Cumque abieris inde, et ultra transieris, et veneris ad quercum Thabor, invenient te ibi tres viri ascendentes ad Deum in Bethel, unus portans tres hædos, et alius tres tortas panis, et alius portans lagenam vini.


<a id="org2279568"></a>

## I Samuel 10:4

Cumque te salutaverint, dabunt tibi duos panes, et accipies de manu eorum.


<a id="org6eea80d"></a>

## I Samuel 10:5

Post hæc venies in collem Dei, ubi est statio Philisthinorum : et cum ingressus fueris ibi urbem, obvium habebis gregem prophetarum descendentium de excelso, et ante eos psalterium, et tympanum, et tibiam, et citharam, ipsosque prophetantes.


<a id="org5029a85"></a>

## I Samuel 10:6

Et insiliet in te spiritus Domini, et prophetabis cum eis, et mutaberis in virum alium.


<a id="orgb61dd4c"></a>

## I Samuel 10:7

Quando ergo evenerint signa hæc omnia tibi, fac quæcumque invenerit manus tua, quia Dominus tecum est.


<a id="org70e67ea"></a>

## I Samuel 10:8

Et descendes ante me in Galgala (ego quippe descendam ad te), ut offeras oblationem, et immoles victimas pacificas : septem diebus expectabis, donec veniam ad te, et ostendam tibi quid facias.


<a id="orga1ed2fb"></a>

## I Samuel 10:9

Itaque cum avertisset humerum suum ut abiret a Samuele, immutavit ei Deus cor aliud, et venerunt omnia signa hæc in die illa.


<a id="org4e6b471"></a>

## I Samuel 10:10

Veneruntque ad prædictum collem, et ecce cuneus prophetarum obvius ei : et insiluit super eum spiritus Domini, et prophetavit in medio eorum.


<a id="org34cd8ff"></a>

## I Samuel 10:11

Videntes autem omnes qui noverant eum heri et nudiustertius quod esset cum prophetis, et prophetaret, dixerunt ad invicem : Quænam res accidit filio Cis ? num et Saul inter prophetas ?


<a id="org0341379"></a>

## I Samuel 10:12

Responditque alius ad alterum, dicens : Et quis pater eorum ? Propterea versum est in proverbium : Num et Saul inter prophetas ?


<a id="org29be729"></a>

## I Samuel 10:13

Cessavit autem prophetare, et venit ad excelsum.


<a id="org9ac5257"></a>

## I Samuel 10:14

Dixitque patruus Saul ad eum, et ad puerum ejus : Quo abistis ? Qui responderunt : Quærere asinas : quas cum non reperissemus, venimus ad Samuelem.


<a id="orgc0ac4fc"></a>

## I Samuel 10:15

Et dixit ei patruus suus : Indica mihi quid dixerit tibi Samuel.


<a id="org87955b4"></a>

## I Samuel 10:16

Et ait Saul ad patruum suum : Indicavit nobis quia inventæ essent asinæ. De sermone autem regni non indicavit ei quem locutus fuerat ei Samuel.  


<a id="orgcd4315a"></a>

## I Samuel 10:17

Et convocavit Samuel populum ad Dominum in Maspha :


<a id="org6f6cb90"></a>

## I Samuel 10:18

et ait ad filios Israël : Hæc dicit Dominus Deus Israël : Ego eduxi Israël de Ægypto, et erui vos de manu Ægyptiorum, et de manu omnium regum qui affligebant vos.


<a id="org0a3a611"></a>

## I Samuel 10:19

Vos autem hodie projecistis Deum vestrum, qui solus salvavit vos de universis malis et tribulationibus vestris : et dixistis : Nequaquam : sed regem constitue super nos. Nunc ergo state coram Domino per tribus vestras, et per familias.


<a id="orga380c88"></a>

## I Samuel 10:20

Et applicuit Samuel omnes tribus Israël, et cecidit sors tribus Benjamin.


<a id="org4729d3d"></a>

## I Samuel 10:21

Et applicuit tribum Benjamin et cognationes ejus, et cecidit cognatio Metri : et pervenit usque ad Saul filium Cis. Quæsierunt ergo eum, et non est inventus.


<a id="org65a212b"></a>

## I Samuel 10:22

Et consuluerunt post hæc Dominum utrumnam venturus esset illuc. Responditque Dominus : Ecce absconditus est domi.


<a id="orgc0ac47c"></a>

## I Samuel 10:23

Cucurrerunt itaque et tulerunt eum inde : stetitque in medio populi, et altior fuit universo populo ab humero et sursum.


<a id="orgced9daa"></a>

## I Samuel 10:24

Et ait Samuel ad omnem populum : Certe videtis quem elegit Dominus, quoniam non sit similis illi in omni populo. Et clamavit omnis populus, et ait : Vivat rex.


<a id="org6eda00d"></a>

## I Samuel 10:25

Locutus est autem Samuel ad populum legem regni, et scripsit in libro, et reposuit coram Domino : et dimisit Samuel omnem populum, singulos in domum suam.


<a id="org1fafa02"></a>

## I Samuel 10:26

Sed et Saul abiit in domum suam in Gabaa : et abiit cum eo pars exercitus, quorum tetigerat Deus corda.


<a id="org440c22c"></a>

## I Samuel 10:27

Filii vero Belial dixerunt : Num salvare nos poterit iste ? Et despexerunt eum, et non attulerunt ei munera : ille vero dissimulabat se audire.   


<a id="orgea7e70b"></a>

# I Samuel 11


<a id="orgc86786f"></a>

## I Samuel 11:1

Et factum est quasi post mensem, ascendit Naas Ammonites, et pugnare cœpit adversum Jabes Galaad. Dixeruntque omnes viri Jabes ad Naas : Habeto nos fœderatos, et serviemus tibi.


<a id="org679ad61"></a>

## I Samuel 11:2

Et respondit ad eos Naas Ammonites : In hoc feriam vobiscum fœdus, ut eruam omnium vestrum oculos dextros, ponamque vos opprobrium in universo Israël.


<a id="org912194a"></a>

## I Samuel 11:3

Et dixerunt ad eum seniores Jabes : Concede nobis septem dies, ut mittamus nuntios ad universos terminos Israël, et si non fuerit qui defendat nos, egrediemur ad te.


<a id="org23716e5"></a>

## I Samuel 11:4

Venerunt ergo nuntii in Gabaa Saulis : et locuti sunt verba hæc, audiente populo : et levavit omnis populus vocem suam, et flevit.  


<a id="org51f5c9d"></a>

## I Samuel 11:5

Et ecce Saul veniebat, sequens boves de agro, et ait : Quid habet populus quod plorat ? Et narraverunt ei verba virorum Jabes.


<a id="orgd296816"></a>

## I Samuel 11:6

Et insilivit spiritus Domini in Saul cum audisset verba hæc, et iratus est furor ejus nimis.


<a id="org168133a"></a>

## I Samuel 11:7

Et assumens utrumque bovem, concidit in frustra, misitque in omnes terminos Israël per manum nuntiorum, dicens : Quicumque non exierit, et secutus fuerit Saul et Samuel, sic fiet bobus ejus. Invasit ergo timor Domini populum, et egressi sunt quasi vir unus.


<a id="org2ba7181"></a>

## I Samuel 11:8

Et recensuit eos in Bezech : fueruntque filiorum Israël trecenta millia, virorum autem Juda triginta millia.


<a id="org4165881"></a>

## I Samuel 11:9

Et dixerunt nuntiis qui venerant : Sic dicetis viris qui sunt in Jabes Galaad : Cras erit vobis salus, cum incaluerit sol. Venerunt ergo nuntii, et annuntiaverunt viris Jabes : qui lætati sunt.


<a id="org0b48ca6"></a>

## I Samuel 11:10

Et dixerunt : Mane exibimus ad vos : et facietis nobis omne quod placuerit vobis.  


<a id="org9005558"></a>

## I Samuel 11:11

Et factum est, cum dies crastinus venisset, constituit Saul populum in tres partes : et ingressus est media castra in vigilia matutina, et percussit Ammon usque dum incalesceret dies : reliqui autem dispersi sunt, ita ut non relinquerentur in eis duo pariter.


<a id="org20eb374"></a>

## I Samuel 11:12

Et ait populus ad Samuelem : Quis est iste qui dixit : Saul num regnabit super nos ? Date viros, et interficiemus eos.


<a id="orgd8c1a1b"></a>

## I Samuel 11:13

Et ait Saul : Non occidetur quisquam in die hac, quia hodie fecit Dominus salutem in Israël.


<a id="org383cdbd"></a>

## I Samuel 11:14

Dixit autem Samuel ad populum : Venite, et eamus in Galgala, et innovemus ibi regnum.


<a id="org76f58c9"></a>

## I Samuel 11:15

Et perrexit omnis populus in Galgala, et fecerunt ibi regem Saul coram Domino in Galgala, et immolaverunt ibi victimas pacificas coram Domino. Et lætatus est ibi Saul, et cuncti viri Israël nimis.   


<a id="org01ab36c"></a>

# I Samuel 12


<a id="org1a13468"></a>

## I Samuel 12:1

Dixit autem Samuel ad universum Israël : Ecce audivi vocem vestram juxta omnia quæ locuti estis ad me, et constitui super vos regem.


<a id="orgc6784c0"></a>

## I Samuel 12:2

Et nunc rex graditur ante vos : ego autem senui, et incanui : porro filii mei vobiscum sunt : itaque conversatus coram vobis ab adolescentia mea usque ad hanc diem, ecce præsto sum.


<a id="org2d3593f"></a>

## I Samuel 12:3

Loquimini de me coram Domino, et coram christo ejus, utrum bovem cujusquam tulerim, aut asinum : si quempiam calumniatus sum, si oppressi aliquem, si de manu cujusquam munus accepi : et contemnam illud hodie, restituamque vobis.


<a id="orga113532"></a>

## I Samuel 12:4

Et dixerunt : Non es calumniatus nos, neque oppressisti, neque tulisti de manu alicujus quippiam.


<a id="orgee84cf4"></a>

## I Samuel 12:5

Dixitque ad eos : Testis est Dominus adversum vos, et testis christus ejus in die hac, quia non inveneritis in manu mea quippiam. Et dixerunt : Testis.  


<a id="org74de014"></a>

## I Samuel 12:6

Et ait Samuel ad populum : Dominus, qui fecit Moysen et Aaron, et eduxit patres nostros de terra Ægypti.


<a id="orgec8f2a6"></a>

## I Samuel 12:7

Nunc ergo state, ut judicio contendam adversum vos coram Domino de omnibus misericordiis Domini quas fecit vobiscum et cum patribus vestris :


<a id="org8ba2441"></a>

## I Samuel 12:8

quomodo Jacob ingressus est in Ægyptum, et clamaverunt patres vestri ad Dominum : et misit Dominus Moysen et Aaron, et eduxit patres vestros de Ægypto, et collocavit eos in loco hoc.


<a id="org9d3e06a"></a>

## I Samuel 12:9

Qui obliti sunt Domini Dei sui, et tradidit eos in manu Sisaræ magistri militiæ Hasor, et in manu Philisthinorum, et in manu regis Moab : et pugnaverunt adversum eos.


<a id="org7ca4d88"></a>

## I Samuel 12:10

Postea autem clamaverunt ad Dominum, et dixerunt : Peccavimus, quia dereliquimus Dominum, et servivimus Baalim et Astaroth : nunc ergo erue nos de manu inimicorum nostrorum, et serviemus tibi.


<a id="orgddaaa67"></a>

## I Samuel 12:11

Et misit Dominus Jerobaal, et Badan, et Jephte, et Samuel, et eruit vos de manu inimicorum vestrorum per circuitum, et habitastis confidenter.


<a id="orgfbafe4d"></a>

## I Samuel 12:12

Videntes autem quod Naas rex filiorum Ammon venisset adversum vos, dixistis mihi : Nequaquam, sed rex imperabit nobis : cum Dominus Deus vester regnaret in vobis.


<a id="org6ccf0de"></a>

## I Samuel 12:13

Nunc ergo præsto est rex vester, quem elegistis et petistis : ecce dedit vobis Dominus regem.


<a id="org6369d91"></a>

## I Samuel 12:14

Si timueritis Dominum, et servieritis ei, et audieritis vocem ejus, et non exasperaveritis os Domini, eritis et vos, et rex qui imperat vobis, sequentes Dominum Deum vestrum :


<a id="org8acc929"></a>

## I Samuel 12:15

si autem non audieritis vocem Domini, sed exasperaveritis sermones ejus, erit manus Domini super vos, et super patres vestros.


<a id="org781db92"></a>

## I Samuel 12:16

Sed et nunc state, et videte rem istam grandem quam facturus est Dominus in conspectu vestro.


<a id="org300d325"></a>

## I Samuel 12:17

Numquid non messis tritici est hodie ? invocabo Dominum, et dabit voces et pluvias : et scietis, et videbitis, quia grande malum feceritis vobis in conspectu Domini, petentes super vos regem.


<a id="org0248b91"></a>

## I Samuel 12:18

Et clamavit Samuel ad Dominum, et dedit Dominus voces et pluvias in illa die.  


<a id="orge16cabf"></a>

## I Samuel 12:19

Et timuit omnis populus nimis Dominum et Samuelem, et dixit universus populus ad Samuelem : Ora pro servis tuis ad Dominum Deum tuum, ut non moriamur : addidimus enim universis peccatis nostris malum, ut peteremus nobis regem.


<a id="org59750fb"></a>

## I Samuel 12:20

Dixit autem Samuel ad populum : Nolite timere : vos fecistis universum malum hoc, verumtamen nolite recedere a tergo Domini, sed servite Domino in omni corde vestro.


<a id="org12d36ca"></a>

## I Samuel 12:21

Et nolite declinare post vana, quæ non proderunt vobis, neque eruent vos, quia vana sunt.


<a id="org71e4fcd"></a>

## I Samuel 12:22

Et non derelinquet Dominus populum suum propter nomen suum magnum : quia juravit Dominus facere vos sibi populum.


<a id="orga8760f0"></a>

## I Samuel 12:23

Absit autem a me hoc peccatum in Dominum, ut cessem orare pro vobis, et docebo vos viam bonam et rectam.


<a id="org0998686"></a>

## I Samuel 12:24

Igitur timete Dominum, et servite ei in veritate, et ex toto corde vestro : vidistis enim magnifica quæ in vobis gesserit.


<a id="org3df1023"></a>

## I Samuel 12:25

Quod si perseveraveritis in malitia, et vos et rex vester pariter peribitis.   


<a id="org746d6d1"></a>

# I Samuel 13


<a id="orgee681e3"></a>

## I Samuel 13:1

Filius unius anni erat Saul cum regnare cœpisset : duobus autem annis regnavit super Israël.


<a id="org19a5edc"></a>

## I Samuel 13:2

Et elegit sibi Saul tria millia de Israël : et erant cum Saul duo millia in Machmas, et in monte Bethel : mille autem cum Jonatha in Gabaa Benjamin : porro ceterum populum remisit unumquemque in tabernacula sua.


<a id="orga2cfa4c"></a>

## I Samuel 13:3

Et percussit Jonathas stationem Philisthinorum quæ erat in Gabaa. Quod cum audissent Philisthiim, Saul cecinit buccina in omni terra, dicens : Audiant Hebræi.


<a id="org6486942"></a>

## I Samuel 13:4

Et universus Israël audivit hujuscemodi famam : Percussit Saul stationem Philisthinorum, et erexit se Israël adversus Philisthiim. Clamavit ergo populus post Saul in Galgala.


<a id="org5363af5"></a>

## I Samuel 13:5

Et Philisthiim congregati sunt ad præliandum contra Israël, triginta millia curruum, et sex millia equitum, et reliquum vulgus, sicut arena quæ est in littore maris plurima. Et ascendentes castrametati sunt in Machmas ad orientem Bethaven.


<a id="org6251156"></a>

## I Samuel 13:6

Quod cum vidissent viri Israël se in arcto positos (afflictus enim erat populus), absconderunt se in speluncis, et in abditis, in petris quoque, et in antris, et in cisternis.


<a id="org5e1366c"></a>

## I Samuel 13:7

Hebræi autem transierunt Jordanem in terram Gad et Galaad.   Cumque adhuc esset Saul in Galgala, universus populus perterritus est qui sequebatur eum.


<a id="orgb9e14c1"></a>

## I Samuel 13:8

Et expectavit septem diebus juxta placitum Samuelis, et non venit Samuel in Galgala, dilapsusque est populus ab eo.


<a id="org07d510b"></a>

## I Samuel 13:9

Ait ergo Saul : Afferte mihi holocaustum et pacifica. Et obtulit holocaustum.


<a id="org33271e6"></a>

## I Samuel 13:10

Cumque complesset offerens holocaustum, ecce Samuel veniebat : et egressus est Saul obviam ei ut salutaret eum.


<a id="org6a3950b"></a>

## I Samuel 13:11

Locutusque est ad eum Samuel : Quid fecisti ? Respondit Saul : Quia vidi quod populus dilaberetur a me, et tu non veneras juxta placitos dies, porro Philisthiim congregati fuerant in Machmas,


<a id="org8e5ce11"></a>

## I Samuel 13:12

dixi : Nunc descendent Philisthiim ad me in Galgala, et faciem Domini non placavi. Necessitate compulsus, obtuli holocaustum.


<a id="orgabb3f2b"></a>

## I Samuel 13:13

Dixitque Samuel ad Saul : Stulte egisti, nec custodisti mandata Domini Dei tui quæ præcepit tibi. Quod si non fecisses, jam nunc præparasset Dominus regnum tuum super Israël in sempiternum :


<a id="org3bef580"></a>

## I Samuel 13:14

sed nequaquam regnum tuum ultra consurget. Quæsivit Dominus sibi virum juxta cor suum : et præcepit ei Dominus ut esset dux super populum suum, eo quod non servaveris quæ præcepit Dominus.  


<a id="orgbfb0bf1"></a>

## I Samuel 13:15

Surrexit autem Samuel, et ascendit de Galgalis in Gabaa Benjamin. Et reliqui populi ascenderunt post Saul obviam populo, qui expugnabant eos venientes de Galgala in Gabaa, in colle Benjamin. Et recensuit Saul populum qui inventi fuerant cum eo, quasi sexcentos viros.


<a id="orgca8b504"></a>

## I Samuel 13:16

Et Saul et Jonathas filius ejus, populusque qui inventus fuerat cum eis, erat in Gabaa Benjamin : porro Philisthiim consederant in Machmas.


<a id="org38c6216"></a>

## I Samuel 13:17

Et egressi sunt ad prædandum de castris Philisthinorum tres cunei. Unus cuneus pergebat contra viam Ephra ad terram Sual :


<a id="orgcfaf681"></a>

## I Samuel 13:18

porro alius ingrediebatur per viam Beth-horon : tertius autem verterat se ad iter termini imminentis valli Seboim contra desertum.


<a id="org9815555"></a>

## I Samuel 13:19

Porro faber ferrarius non inveniebatur in omni terra Israël : caverant enim Philisthiim, ne forte facerent Hebræi gladium aut lanceam.


<a id="orgac60bf3"></a>

## I Samuel 13:20

Descendebat ergo omnis Israël ad Philisthiim, ut exacueret unusquisque vomerem suum, et ligonem, et securim, et sarculum.


<a id="orgb9990ac"></a>

## I Samuel 13:21

Retusæ itaque erant acies vomerum, et ligonum, et tridentum, et securium, usque ad stimulum corrigendum.


<a id="org2333b10"></a>

## I Samuel 13:22

Cumque venisset dies prælii, non est inventus ensis et lancea in manu totius populi qui erat cum Saule et Jonatha, excepto Saul et Jonatha filio ejus.


<a id="org220a1c3"></a>

## I Samuel 13:23

Egressa est autem statio Philisthiim, ut transcenderet in Machmas.   


<a id="orgbaaa360"></a>

# I Samuel 14


<a id="orgf6e973c"></a>

## I Samuel 14:1

Et accidit quadam die ut diceret Jonathas filius Saul ad adolescentem armigerum suum : Veni, et transeamus ad stationem Philisthinorum, quæ est trans locum illum. Patri autem suo hoc ipsum non indicavit.


<a id="org1fde9f7"></a>

## I Samuel 14:2

Porro Saul morabatur in extrema parte Gabaa sub malogranato, quæ erat in Magron : et erat populus cum eo quasi sexcentorum virorum.


<a id="orga0c52d2"></a>

## I Samuel 14:3

Et Achias filius Achitob fratris Ichabod filii Phinees, qui ortus fuerat ex Heli sacerdote Domini in Silo, portabat ephod. Sed et populus ignorabat quo isset Jonathas.


<a id="orgdadb7df"></a>

## I Samuel 14:4

Erant autem inter ascensus per quos nitebatur Jonathas transire ad stationem Philisthinorum, eminentes petræ ex utraque parte, et quasi in modum dentium scopuli hinc et inde prærupti : nomen uni Boses, et nomen alteri Sene :


<a id="org04f2606"></a>

## I Samuel 14:5

unus scopulus prominens ad aquilonem ex adverso Machmas, et alter ad meridiem contra Gabaa.


<a id="org0ab180f"></a>

## I Samuel 14:6

Dixit autem Jonathas ad adolescentem armigerum suum : Veni, transeamus ad stationem incircumcisorum horum, si forte faciat Dominus pro nobis : quia non est Domino difficile salvare, vel in multis, vel in paucis.


<a id="org6097ca9"></a>

## I Samuel 14:7

Dixitque ei armiger suus : Fac omnia quæ placent animo tuo : perge quo cupis, et ero tecum ubicumque volueris.


<a id="org6af67f8"></a>

## I Samuel 14:8

Et ait Jonathas : Ecce nos transimus ad viros istos. Cumque apparuerimus eis,


<a id="org8fc10d0"></a>

## I Samuel 14:9

si taliter locuti fuerint ad nos : Manete donec veniamus ad vos : stemus in loco nostro, nec ascendamus ad eos.


<a id="orgb3e96c0"></a>

## I Samuel 14:10

Si autem dixerint : Ascendite ad nos : ascendamus, quia tradidit eos Dominus in manibus nostris : hoc erit nobis signum.


<a id="org504bb8f"></a>

## I Samuel 14:11

Apparuit igitur uterque stationi Philisthinorum : dixeruntque Philisthiim : En Hebræi egrediuntur de cavernis in quibus absconditi fuerant.


<a id="org465a16c"></a>

## I Samuel 14:12

Et locuti sunt viri de statione ad Jonathan et ad armigerum ejus, dixeruntque : Ascendite ad nos, et ostendemus vobis rem. Et ait Jonathas ad armigerum suum : Ascendamus : sequere me : tradidit enim Dominus eos in manus Israël.


<a id="org8898fd4"></a>

## I Samuel 14:13

Ascendit autem Jonathas manibus et pedibus reptans, et armiger ejus post eum. Itaque alii cadebant ante Jonathan, alios armiger ejus interficiebat sequens eum.


<a id="orgb1ad636"></a>

## I Samuel 14:14

Et facta est plaga prima qua percussit Jonathas et armiger ejus, quasi viginti virorum in media parte jugeri quam par boum in die arare consuevit.


<a id="orgb8442c6"></a>

## I Samuel 14:15

Et factum est miraculum in castris per agros : sed et omnis populus stationis eorum qui ierant ad prædandum, obstupuit, et conturbata est terra : et accidit quasi miraculum a Deo.


<a id="orgd0c28e9"></a>

## I Samuel 14:16

Et respexerunt speculatores Saul qui erant in Gabaa Benjamin, et ecce multitudo prostrata, et huc illucque diffugiens.


<a id="orga715613"></a>

## I Samuel 14:17

Et ait Saul populo qui erat cum eo : Requirite, et videte quis abierit ex nobis. Cumque requisissent, repertum est non adesse Jonathan et armigerum ejus.


<a id="org99a3204"></a>

## I Samuel 14:18

Et ait Saul ad Achiam : Applica arcam Dei. (Erat enim ibi arca Dei in die illa cum filiis Israël.)


<a id="orgc2e2113"></a>

## I Samuel 14:19

Cumque loqueretur Saul ad sacerdotem, tumultus magnus exortus est in castris Philisthinorum : crescebatque paulatim, et clarius resonabat. Et ait Saul ad sacerdotem : Contrahe manum tuam.  


<a id="orgbc1bc9d"></a>

## I Samuel 14:20

Conclamavit ergo Saul, et omnis populus qui erat cum eo, et venerunt usque ad locum certaminis : et ecce versus fuerat gladius uniuscujusque ad proximum suum, et cædes magna nimis.


<a id="org1bed218"></a>

## I Samuel 14:21

Sed et Hebræi qui fuerant cum Philisthiim heri et nudiustertius, ascenderantque cum eis in castris, reversi sunt ut essent cum Israël qui erant cum Saul et Jonatha.


<a id="org60bb96f"></a>

## I Samuel 14:22

Omnes quoque Israëlitæ qui se absconderant in monte Ephraim, audientes quod fugissent Philisthæi, sociaverunt se cum suis in prælio. Et erant cum Saul quasi decem millia virorum.


<a id="orga173992"></a>

## I Samuel 14:23

Et salvavit Dominus in die illa Israël : pugna autem pervenit usque ad Bethaven.


<a id="orgdcd5d5d"></a>

## I Samuel 14:24

Et viri Israël sociati sunt sibi in die illa : adjuravit autem Saul populum, dicens : Maledictus vir qui comederit panem usque ad vesperam, donec ulciscar de inimicis meis. Et non manducavit universus populus panem :


<a id="orga57f84a"></a>

## I Samuel 14:25

omneque terræ vulgus venit in saltum, in quo erat mel super faciem agri.


<a id="orgf13ed4f"></a>

## I Samuel 14:26

Ingressus est itaque populus saltum, et apparuit fluens mel, nullusque applicuit manum ad os suum : timebat enim populus juramentum.  


<a id="org658a446"></a>

## I Samuel 14:27

Porro Jonathas non audierat cum adjuraret pater ejus populum : extenditque summitatem virgæ quam habebat in manu, et intinxit in favum mellis : et convertit manum suam ad os suum, et illuminati sunt oculi ejus.


<a id="orgf7a79e0"></a>

## I Samuel 14:28

Respondensque unus de populo, ait : Jurejurando constrinxit pater tuus populum, dicens : Maledictus vir qui comederit panem hodie. (Defecerat autem populus.)


<a id="org582919d"></a>

## I Samuel 14:29

Dixitque Jonathas : Turbavit pater meus terram : vidistis ipsi quia illuminati sunt oculi mei, eo quod gustaverim paululum de melle isto :


<a id="org9d650e6"></a>

## I Samuel 14:30

quanto magis si comedisset populus de præda inimicorum suorum, quam reperit ? nonne major plaga facta fuisset in Philisthiim ?


<a id="orgde85a66"></a>

## I Samuel 14:31

Percusserunt ergo in die illa Philisthæos a Machmis usque in Ajalon.   Defatigatus est autem populus nimis :


<a id="orgc548666"></a>

## I Samuel 14:32

et versus ad prædam tulit oves, et boves, et vitulos, et mactaverunt in terra : comeditque populus cum sanguine.


<a id="orgf753823"></a>

## I Samuel 14:33

Nuntiaverunt autem Sauli dicentes quod populus peccasset Domino, comedens cum sanguine. Qui ait : Prævaricati estis : volvite ad me jam nunc saxum grande.


<a id="org906abfa"></a>

## I Samuel 14:34

Et dixit Saul : Dispergimini in vulgus, et dicite eis ut adducat ad me unusquisque bovem suum et arietem, et occidite super istud, et vescimini, et non peccabitis Domino comedentes cum sanguine. Adduxit itaque omnis populus unusquisque bovem in manu sua usque ad noctem : et occiderunt ibi.


<a id="org38d86ec"></a>

## I Samuel 14:35

Ædificavit autem Saul altare Domino, tuncque primum cœpit ædificare altare Domino.  


<a id="orgb368043"></a>

## I Samuel 14:36

Et dixit Saul : Irruamus super Philisthæos nocte, et vastemus eos usque dum illucescat mane, nec relinquamus ex eis virum. Dixitque populus : Omne quod bonum videtur in oculis tuis, fac. Et ait sacerdos : Accedamus huc ad Deum.


<a id="org9778870"></a>

## I Samuel 14:37

Et consuluit Saul Dominum : Num persequar Philisthiim ? si trades eos in manus Israël ? Et non respondit ei in die illa.


<a id="org8e1af1c"></a>

## I Samuel 14:38

Dixitque Saul : Applicate huc universos angulos populi : et scitote, et videte per quem acciderit peccatum hoc hodie.


<a id="org7503a68"></a>

## I Samuel 14:39

Vivit Dominus salvator Israël, quia si per Jonathan filium meum factum est, absque retractione morietur. Ad quod nullus contradixit ei de omni populo.


<a id="orgfa76ec2"></a>

## I Samuel 14:40

Et ait ad universum Israël : Separamini vos in partem unam, et ego cum Jonatha filio meo ero in parte altera. Responditque populus ad Saul : Quod bonum videtur in oculis tuis, fac.  


<a id="orgb86e37d"></a>

## I Samuel 14:41

Et dixit Saul ad Dominum Deum Israël : Domine Deus Israël, da indicium : quid est quod non responderis servo tuo hodie ? si in me, aut in Jonatha filio meo, est iniquitas hæc, da ostensionem : aut si hæc iniquitas est in populo tuo, da sanctitatem. Et deprehensus est Jonathas et Saul : populus autem exivit.


<a id="org0e672b4"></a>

## I Samuel 14:42

Et ait Saul : Mittite sortem inter me et inter Jonathan filium meum. Et captus est Jonathas.


<a id="orgbe0007b"></a>

## I Samuel 14:43

Dixit autem Saul ad Jonathan : Indica mihi quid feceris. Et indicavit ei Jonathas, et ait : Gustans gustavi in summitate virgæ quæ erat in manu mea, paululum mellis, et ecce ego morior.


<a id="org6f2257a"></a>

## I Samuel 14:44

Et ait Saul : Hæc faciat mihi Deus, et hæc addat, quia morte morieris, Jonatha.


<a id="org5205d1a"></a>

## I Samuel 14:45

Dixitque populus ad Saul : Ergone Jonathas morietur, qui fecit salutem hanc magnam in Israël ? hoc nefas est : vivit Dominus, si ceciderit capillus de capite ejus in terram, quia cum Deo operatus est hodie. Liberavit ergo populus Jonathan, ut non moreretur.


<a id="orgd29e26d"></a>

## I Samuel 14:46

Recessitque Saul, nec persecutus est Philisthiim : porro Philisthiim abierunt in loca sua.  


<a id="org30aa656"></a>

## I Samuel 14:47

Et Saul, confirmato regno super Israël, pugnabat per circuitum adversum omnes inimicos ejus, contra Moab, et filios Ammon, et Edom, et reges Soba, et Philisthæos : et quocumque se verterat, superabat.


<a id="org4213dd2"></a>

## I Samuel 14:48

Congregatoque exercitu, percussit Amalec, et eruit Israël de manu vastatorum ejus.


<a id="orga44381f"></a>

## I Samuel 14:49

Fuerunt autem filii Saul, Jonathas, et Jessui, et Melchisua : et nomina duarum filiarum ejus, nomen primogenitæ Merob, et nomen minoris Michol.


<a id="org70e3983"></a>

## I Samuel 14:50

Et nomen uxoris Saul Achinoam filia Achimaas : et nomen principis militiæ ejus Abner filius Ner, patruelis Saul.


<a id="orgeddd13a"></a>

## I Samuel 14:51

Porro Cis fuit pater Saul, et Ner pater Abner, filius Abiel.


<a id="org6875d5f"></a>

## I Samuel 14:52

Erat autem bellum potens adversum Philisthæos omnibus diebus Saul. Nam quemcumque viderat Saul virum fortem, et aptum ad prælium, sociabat eum sibi.   


<a id="org496948a"></a>

# I Samuel 15


<a id="org6b8a94a"></a>

## I Samuel 15:1

Et dixit Samuel ad Saul : Me misit Dominus ut ungerem te in regem super populum ejus Israël : nunc ergo audi vocem Domini.


<a id="orge895e09"></a>

## I Samuel 15:2

Hæc dicit Dominus exercituum : Recensui quæcumque fecit Amalec Israëli : quomodo restitit ei in via cum ascenderet de Ægypto.


<a id="org531d90e"></a>

## I Samuel 15:3

Nunc ergo vade, et percute Amalec, et demolire universa ejus : non parcas ei, et non concupiscas ex rebus ipsius aliquid, sed interfice a viro usque ad mulierem, et parvulum atque lactentem, bovem et ovem, camelum et asinum.


<a id="org158799e"></a>

## I Samuel 15:4

Præcepit itaque Saul populo, et recensuit eos quasi agnos : ducenta millia peditum, et decem millia virorum Juda.


<a id="org3fd399f"></a>

## I Samuel 15:5

Cumque venisset Saul usque ad civitatem Amalec, tetendit insidias in torrente.


<a id="org7e14473"></a>

## I Samuel 15:6

Dixitque Saul Cinæo : Abite, recedite, atque descendite ab Amalec, ne forte involvam te cum eo : tu enim fecisti misericordiam cum omnibus filiis Israël, cum ascenderent de Ægypto. Et recessit Cinæus de medio Amalec.


<a id="org80fb94b"></a>

## I Samuel 15:7

Percussitque Saul Amalec ab Hevila donec venias ad Sur, quæ est e regione Ægypti.


<a id="org732b7f2"></a>

## I Samuel 15:8

Et apprehendit Agag regem Amalec vivum : omne autem vulgus interfecit in ore gladii.


<a id="orgf1b2440"></a>

## I Samuel 15:9

Et pepercit Saul et populus Agag, et optimis gregibus ovium et armentorum, et vestibus et arietibus, et universis quæ pulchra erant, nec voluerunt disperdere ea : quidquid vero vile fuit et reprobum, hoc demoliti sunt.  


<a id="orge16d714"></a>

## I Samuel 15:10

Factum est autem verbum Domini ad Samuel, dicens :


<a id="org21d571a"></a>

## I Samuel 15:11

Pœnitet me quod constituerim Saul regem : quia dereliquit me, et verba mea opere non implevit. Contristatusque est Samuel, et clamavit ad Dominum tota nocte.


<a id="org2c755fe"></a>

## I Samuel 15:12

Cumque de nocte surrexisset Samuel ut iret ad Saul mane, nuntiatum est Samueli eo quod venisset Saul in Carmelum, et erexisset sibi fornicem triumphalem, et reversus transisset, descendissetque in Galgala. Venit ergo Samuel ad Saul, et Saul offerebat holocaustum Domino de initiis prædarum quæ attulerat ex Amalec.


<a id="org265dfb2"></a>

## I Samuel 15:13

Et cum venisset Samuel ad Saul, dixit ei Saul : Benedictus tu Domino : implevi verbum Domini.


<a id="orgb74e233"></a>

## I Samuel 15:14

Dixitque Samuel : Et quæ est hæc vox gregum, quæ resonat in auribus meis, et armentorum, quam ego audio ?


<a id="org0026a02"></a>

## I Samuel 15:15

Et ait Saul : De Amalec adduxerunt ea : pepercit enim populus melioribus ovibus et armentis ut immolarentur Domino Deo tuo, reliqua vero occidimus.


<a id="orgd0af358"></a>

## I Samuel 15:16

Ait autem Samuel ad Saul : Sine me, et indicabo tibi quæ locutus sit Dominus ad me nocte. Dixitque ei : Loquere.


<a id="org3700a5e"></a>

## I Samuel 15:17

Et ait Samuel : Nonne cum parvulus esses in oculis tuis, caput in tribubus Israël factus es ? unxitque te Dominus in regem super Israël,


<a id="org7f25bd1"></a>

## I Samuel 15:18

et misit te Dominus in viam, et ait : Vade, et interfice peccatores Amalec, et pugnabis contra eos usque ad internecionem eorum ?


<a id="org1ae86a1"></a>

## I Samuel 15:19

Quare ergo non audisti vocem Domini : sed versus ad prædam es, et fecisti malum in oculis Domini ?


<a id="org80cbaf7"></a>

## I Samuel 15:20

Et ait Saul ad Samuelem : Immo audivi vocem Domini, et ambulavi in via per quam misit me Dominus, et adduxi Agag regem Amalec, et Amalec interfeci.


<a id="orge820a92"></a>

## I Samuel 15:21

Tulit autem de præda populus oves et boves, primitias eorum quæ cæsa sunt, ut immolet Domino Deo suo in Galgalis.  


<a id="orgea67afc"></a>

## I Samuel 15:22

Et ait Samuel : Numquid vult Dominus holocausta et victimas, et non potius ut obediatur voci Domini ? melior est enim obedientia quam victimæ, et auscultare magis quam offerre adipem arietum.


<a id="org2f34545"></a>

## I Samuel 15:23

Quoniam quasi peccatum ariolandi est, repugnare : et quasi scelus idololatriæ, nolle acquiescere. Pro eo ergo quod abjecisti sermonem Domini, abjecit te Dominus ne sis rex.


<a id="org39c5ec6"></a>

## I Samuel 15:24

Dixitque Saul ad Samuelem : Peccavi, quia prævaricatus sum sermonem Domini et verba tua, timens populum, et obediens voci eorum.


<a id="org5bdbe75"></a>

## I Samuel 15:25

Sed nunc porta, quæso, peccatum meum, et revertere mecum, ut adorem Dominum.


<a id="org0ae0b99"></a>

## I Samuel 15:26

Et ait Samuel ad Saul : Non revertar tecum, quia projecisti sermonem Domini, et projecit te Dominus ne sis rex super Israël.


<a id="org4b7502f"></a>

## I Samuel 15:27

Et conversus est Samuel ut abiret : ille autem apprehendit summitatem pallii ejus, quæ et scissa est.


<a id="org0d8331a"></a>

## I Samuel 15:28

Et ait ad eum Samuel : Scidit Dominus regnum Israël a te hodie, et tradidit illud proximo tuo meliori te.


<a id="orgfbd770c"></a>

## I Samuel 15:29

Porro triumphator in Israël non parcet, et pœnitudine non flectetur : neque enim homo est ut agat pœnitentiam.


<a id="org61182e8"></a>

## I Samuel 15:30

At ille ait : Peccavi : sed nunc honora me coram senioribus populi mei et coram Israël, et revertere mecum, ut adorem Dominum Deum tuum.


<a id="org3d6d413"></a>

## I Samuel 15:31

Reversus ergo Samuel secutus est Saulem : et adoravit Saul Dominum.  


<a id="org31e4c6d"></a>

## I Samuel 15:32

Dixitque Samuel : Adducite ad me Agag regem Amalec. Et oblatus est ei Agag, pinguissimus et tremens. Et dixit Agag : Siccine separat amara mors ?


<a id="orge88fa72"></a>

## I Samuel 15:33

Et ait Samuel : Sicut fecit absque liberis mulieres gladius tuus, sic absque liberis erit inter mulieres mater tua. Et in frustra concidit eum Samuel coram Domino in Galgalis.


<a id="orgdaa9f6a"></a>

## I Samuel 15:34

Abiit autem Samuel in Ramatha : Saul vero ascendit in domum suam in Gabaa.


<a id="orgd16919f"></a>

## I Samuel 15:35

Et non vidit Samuel ultra Saul usque ad diem mortis suæ : verumtamen lugebat Samuel Saulem, quoniam Dominum pœnitebat quod constituisset eum regem super Israël.   


<a id="orgd0d46ce"></a>

# I Samuel 16


<a id="org052d32d"></a>

## I Samuel 16:1

Dixitque Dominus ad Samuelem : Usquequo tu luges Saul, cum ego projecerim eum ne regnet super Israël ? Imple cornu tuum oleo, et veni, ut mittam te ad Isai Bethlehemitem : providi enim in filiis ejus mihi regem.


<a id="org800e6f7"></a>

## I Samuel 16:2

Et ait Samuel : Quomodo vadam ? audiet enim Saul, et interficiet me. Et ait Dominus : Vitulum de armento tolles in manu tua, et dices : Ad immolandum Domino veni.


<a id="orgc431134"></a>

## I Samuel 16:3

Et vocabis Isai ad victimam, et ego ostendam tibi quid facias, et unges quemcumque monstravero tibi.


<a id="org0d7b2ff"></a>

## I Samuel 16:4

Fecit ergo Samuel sicut locutus est ei Dominus. Venitque in Bethlehem, et admirati sunt seniores civitatis occurrentes ei : dixeruntque : Pacificusne est ingressus tuus ?


<a id="org5027b25"></a>

## I Samuel 16:5

Et ait : Pacificus : ad immolandum Domino veni : sanctificamini, et venite mecum ut immolem. Sanctificavit ergo Isai et filios ejus, et vocavit eos ad sacrificium.  


<a id="orgf5d3b8c"></a>

## I Samuel 16:6

Cumque ingressi essent, vidit Eliab, et ait : Num coram Domino est christus ejus ?


<a id="org352f50b"></a>

## I Samuel 16:7

Et dixit Dominus ad Samuelem : Ne respicias vultum ejus, neque altitudinem staturæ ejus : quoniam abjeci eum, nec juxta intuitum hominis ego judico : homo enim videt ea quæ parent, Dominus autem intuetur cor.


<a id="org6fac585"></a>

## I Samuel 16:8

Et vocavit Isai Abinadab, et adduxit eum coram Samuele. Qui dixit : Nec hunc elegit Dominus.


<a id="org0e1b25b"></a>

## I Samuel 16:9

Adduxit autem Isai Samma, de quo ait : Etiam hunc non elegit Dominus.


<a id="org02a8d23"></a>

## I Samuel 16:10

Adduxit itaque Isai septem filios suos coram Samuele : et ait Samuel ad Isai : Non elegit Dominus ex istis.


<a id="org720f7e4"></a>

## I Samuel 16:11

Dixitque Samuel ad Isai : Numquid jam completi sunt filii ? Qui respondit : Adhuc reliquus est parvulus, et pascit oves. Et ait Samuel ad Isai : Mitte, et adduc eum : nec enim discumbemus priusquam huc ille veniat.


<a id="org05f41c4"></a>

## I Samuel 16:12

Misit ergo, et adduxit eum. Erat autem rufus, et pulcher aspectu, decoraque facie : et ait Dominus : Surge, unge eum : ipse est enim.


<a id="orgc871829"></a>

## I Samuel 16:13

Tulit ergo Samuel cornu olei, et unxit eum in medio fratrum ejus : et directus est spiritus Domini a die illa in David, et deinceps. Surgensque Samuel abiit in Ramatha.  


<a id="org75425a1"></a>

## I Samuel 16:14

Spiritus autem Domini recessit a Saul, et exagitabat eum spiritus nequam a Domino.


<a id="org31dcff9"></a>

## I Samuel 16:15

Dixeruntque servi Saul ad eum : Ecce spiritus Dei malus exagitat te.


<a id="org774239c"></a>

## I Samuel 16:16

Jubeat dominus noster, et servi tui qui coram te sunt quærent hominem scientem psallere cithara, ut quando arripuerit te spiritus Domini malus, psallat manu sua, et levius feras.


<a id="org8b9e709"></a>

## I Samuel 16:17

Et ait Saul ad servos suos : Providete ergo mihi aliquem bene psallentem, et adducite eum ad me.


<a id="orge1b2da3"></a>

## I Samuel 16:18

Et respondens unus de pueris, ait : Ecce vidi filium Isai Bethlehemitem scientem psallere, et fortissimum robore, et virum bellicosum, et prudentem in verbis, et virum pulchrum : et Dominus est cum eo.


<a id="org5a8eee5"></a>

## I Samuel 16:19

Misit ergo Saul nuntios ad Isai, dicens : Mitte ad me David filium tuum, qui est in pascuis.


<a id="orgdfe8b3d"></a>

## I Samuel 16:20

Tulit itaque Isai asinum plenum panibus, et lagenam vini, et hædum de capris unum, et misit per manum David filii sui Sauli.


<a id="org364b0a1"></a>

## I Samuel 16:21

Et venit David ad Saul, et stetit coram eo : at ille dilexit eum nimis, et factus est ejus armiger.


<a id="org8414d9c"></a>

## I Samuel 16:22

Misitque Saul ad Isai, dicens : Stet David in conspectu meo : invenit enim gratiam in oculis meis.


<a id="org984a179"></a>

## I Samuel 16:23

Igitur quandocumque spiritus Domini malus arripiebat Saul, David tollebat citharam, et percutiebat manu sua, et refocillabatur Saul, et levius habebat : recedebat enim ab eo spiritus malus.   


<a id="orgb056a31"></a>

# I Samuel 17


<a id="org2e5d9dd"></a>

## I Samuel 17:1

Congregantes autem Philisthiim agmina sua in prælium, convenerunt in Socho Judæ : et castrametati sunt inter Socho et Azeca in finibus Dommim.


<a id="org80fcb5f"></a>

## I Samuel 17:2

Porro Saul et filii Israël congregati venerunt in Vallem terebinthi, et direxerunt aciem ad pugnandum contra Philisthiim.


<a id="org4e2bf4b"></a>

## I Samuel 17:3

Et Philisthiim stabant super montem ex parte hac, et Israël stabat supra montem ex altera parte : vallisque erat inter eos.


<a id="org2a4b79a"></a>

## I Samuel 17:4

Et egressus est vir spurius de castris Philisthinorum nomine Goliath, de Geth, altitudinis sex cubitorum et palmi :


<a id="org4517f32"></a>

## I Samuel 17:5

et cassis ærea super caput ejus, et lorica squamata induebatur. Porro pondus loricæ ejus, quinque millia siclorum æris erat :


<a id="org8e76a35"></a>

## I Samuel 17:6

et ocreas æreas habebat in cruribus, et clypeus æreus tegebat humeros ejus.


<a id="org1963fde"></a>

## I Samuel 17:7

Hastile autem hastæ ejus erat quasi liciatorium texentium : ipsum autem ferrum hastæ ejus sexcentos siclos habebat ferri : et armiger ejus antecedebat eum.


<a id="org23c8394"></a>

## I Samuel 17:8

Stansque clamabat adversum phalangas Israël, et dicebat eis : Quare venistis parati ad prælium ? numquid ego non sum Philisthæus, et vos servi Saul ? eligite ex vobis virum, et descendat ad singulare certamen.


<a id="org67e8988"></a>

## I Samuel 17:9

Si quiverit pugnare mecum, et percusserit me, erimus vobis servi : si autem ego prævaluero, et percussero eum, vos servi eritis, et servietis nobis.


<a id="org660e729"></a>

## I Samuel 17:10

Et aiebat Philisthæus : Ego exprobravi agminibus Israël hodie : date mihi virum, et ineat mecum singulare certamen.


<a id="org21da38c"></a>

## I Samuel 17:11

Audiens autem Saul et omnes Israëlitæ sermones Philisthæi hujuscemodi, stupebant, et metuebant nimis.  


<a id="org48fd7bf"></a>

## I Samuel 17:12

David autem erat filius viri Ephrathæi, de quo supra dictum est, de Bethlehem Juda, cui nomen erat Isai, qui habebat octo filios, et erat vir in diebus Saul senex, et grandævus inter viros.


<a id="org8bf6399"></a>

## I Samuel 17:13

Abierunt autem tres filii ejus majores post Saul in prælium : et nomina trium filiorum ejus qui perrexerunt ad bellum, Eliab primogenitus, et secundus Abinadab, tertiusque Samma.


<a id="org1ba1ac2"></a>

## I Samuel 17:14

David autem erat minimus. Tribus ergo majoribus secutis Saulem,


<a id="org157806e"></a>

## I Samuel 17:15

abiit David, et reversus est a Saul ut pasceret gregem patris sui in Bethlehem.


<a id="org9949281"></a>

## I Samuel 17:16

Procedebat vero Philisthæus mane et vespere, et stabat quadraginta diebus.


<a id="org7bf34da"></a>

## I Samuel 17:17

Dixit autem Isai ad David filium suum : Accipe fratribus tuis ephi polentæ, et decem panes istos, et curre in castra ad fratres tuos,


<a id="org394212e"></a>

## I Samuel 17:18

et decem formellas casei has deferes ad tribunum : et fratres tuos visitabis, si recte agant : et cum quibus ordinati sunt, disce.


<a id="org9d3ec67"></a>

## I Samuel 17:19

Saul autem, et illi, et omnes filii Israël, in Valle terebinthi pugnabant adversum Philisthiim.


<a id="org07b971d"></a>

## I Samuel 17:20

Surrexit itaque David mane, et commendavit gregem custodi : et onustus abiit, sicut præceperat ei Isai. Et venit ad locum Magala, et ad exercitum, qui egressus ad pugnam vociferatus erat in certamine.


<a id="org763b52c"></a>

## I Samuel 17:21

Direxerat enim aciem Israël, sed et Philisthiim ex adverso fuerant præparati.


<a id="org5d4d906"></a>

## I Samuel 17:22

Derelinquens ergo David vasa quæ attulerat sub manu custodis ad sarcinas, cucurrit ad locum certaminis, et interrogabat si omnia recte agerentur erga fratres suos.


<a id="orgbba6b40"></a>

## I Samuel 17:23

Cumque adhuc ille loqueretur eis, apparuit vir ille spurius ascendens, Goliath nomine, Philisthæus de Geth, de castris Philisthinorum : et loquente eo hæc eadem verba audivit David.


<a id="orgc422286"></a>

## I Samuel 17:24

Omnes autem Israëlitæ, cum vidissent virum, fugerunt a facie ejus, timentes eum valde.  


<a id="org166a580"></a>

## I Samuel 17:25

Et dixit unus quispiam de Israël : Num vidistis virum hunc, qui ascendit ? ad exprobrandum enim Israëli ascendit. Virum ergo qui percusserit eum, ditabit rex divitiis magnis, et filiam suam dabit ei, et domum patris ejus faciet absque tributo in Israël.


<a id="org56f96b5"></a>

## I Samuel 17:26

Et ait David ad viros qui stabant secum, dicens : Quid dabitur viro qui percusserit Philisthæum hunc, et tulerit opprobrium de Israël ? quis enim est hic Philisthæus incircumcisus, qui exprobravit acies Dei viventis ?


<a id="orgc296a6f"></a>

## I Samuel 17:27

Referebat autem ei populus eumdem sermonem, dicens : Hæc dabuntur viro qui percusserit eum.


<a id="org636b528"></a>

## I Samuel 17:28

Quod cum audisset Eliab frater ejus major, loquente eo cum aliis, iratus est contra David, et ait : Quare venisti, et quare dereliquisti pauculas oves illas in deserto ? Ego novi superbiam tuam, et nequitiam cordis tui : quia ut videres prælium, descendisti.


<a id="org266c85a"></a>

## I Samuel 17:29

Et dixit David : Quid feci ? numquid non verbum est ?


<a id="orgb4a8ea3"></a>

## I Samuel 17:30

Et declinavit paululum ab eo ad alium : dixitque eumdem sermonem. Et respondit ei populus verbum sicut prius.  


<a id="orge9a9cd0"></a>

## I Samuel 17:31

Audita sunt autem verba quæ locutus est David, et annuntiata in conspectu Saul.


<a id="orgb2e8069"></a>

## I Samuel 17:32

Ad quem cum fuisset adductus, locutus est ei : Non concidat cor cujusquam in eo : ego servus tuus vadam, et pugnabo adversus Philisthæum.


<a id="org05b3657"></a>

## I Samuel 17:33

Et ait Saul ad David : Non vales resistere Philisthæo isti, nec pugnare adversus eum, quia puer es : hic autem vir bellator est ab adolescentia sua.


<a id="org87b8f58"></a>

## I Samuel 17:34

Dixitque David ad Saul : Pascebat servus tuus patris sui gregem, et veniebat leo vel ursus, et tollebat arietem de medio gregis :


<a id="org4a7af1a"></a>

## I Samuel 17:35

et persequebar eos, et percutiebam, eruebamque de ore eorum : et illi consurgebant adversum me, et apprehendebam mentum eorum, et suffocabam, interficiebamque eos.


<a id="org105132d"></a>

## I Samuel 17:36

Nam et leonem et ursum interfeci ego servus tuus : erit igitur et Philisthæus hic incircumcisus quasi unus ex eis. Nunc vadam, et auferam opprobrium populi : quoniam quis est iste Philisthæus incircumcisus, qui ausus est maledicere exercitui Dei viventis ?


<a id="org1a18d74"></a>

## I Samuel 17:37

Et ait David : Dominus qui eripuit me de manu leonis, et de manu ursi, ipse me liberabit de manu Philisthæi hujus. Dixit autem Saul ad David : Vade, et Dominus tecum sit.


<a id="org236191c"></a>

## I Samuel 17:38

Et induit Saul David vestimentis suis, et imposuit galeam æream super caput ejus, et vestivit eum lorica.


<a id="orge8828d6"></a>

## I Samuel 17:39

Accinctus ergo David gladio ejus super vestem suam, cœpit tentare si armatus posset incedere : non enim habebat consuetudinem. Dixitque David ad Saul : Non possum sic incedere, quia non usum habeo.   Et deposuit ea,


<a id="orga58592d"></a>

## I Samuel 17:40

et tulit baculum suum, quem semper habebat in manibus : et elegit sibi quinque limpidissimos lapides de torrente, et misit eos in peram pastoralem quam habebat secum, et fundam manu tulit : et processit adversum Philisthæum.


<a id="org0067b26"></a>

## I Samuel 17:41

Ibat autem Philisthæus incedens, et appropinquans adversum David, et armiger ejus ante eum.


<a id="orge585a5a"></a>

## I Samuel 17:42

Cumque inspexisset Philisthæus, et vidisset David, despexit eum. Erat enim adolescens, rufus, et pulcher aspectu.


<a id="orgde8b1a5"></a>

## I Samuel 17:43

Et dixit Philisthæus ad David : Numquid ego canis sum, quod tu venis ad me cum baculo ? Et maledixit Philisthæus David in diis suis :


<a id="org0924604"></a>

## I Samuel 17:44

dixitque ad David : Veni ad me, et dabo carnes tuas volatilibus cæli et bestiis terræ.


<a id="org53a93c6"></a>

## I Samuel 17:45

Dixit autem David ad Philisthæum : Tu venis ad me cum gladio, et hasta, et clypeo : ego autem venio ad te in nomine Domini exercituum, Dei agminum Israël quibus exprobrasti


<a id="org9ae835d"></a>

## I Samuel 17:46

hodie, et dabit te Dominus in manu mea, et percutiam te, et auferam caput tuum a te : et dabo cadavera castrorum Philisthiim hodie volatilibus cæli, et bestiis terræ, ut sciat omnis terra quia est Deus in Israël,


<a id="orgdb225c4"></a>

## I Samuel 17:47

et noverit universa ecclesia hæc, quia non in gladio nec in hasta salvat Dominus : ipsius enim est bellum, et tradet vos in manus nostras.


<a id="orgfb1e8ef"></a>

## I Samuel 17:48

Cum ergo surrexisset Philisthæus, et veniret, et appropinquaret contra David, festinavit David et cucurrit ad pugnam ex adverso Philisthæi.


<a id="orga37e591"></a>

## I Samuel 17:49

Et misit manum suam in peram, tulitque unum lapidem, et funda jecit, et circumducens percussit Philisthæum in fronte : et infixus est lapis in fronte ejus, et cecidit in faciem suam super terram.


<a id="org2da1b99"></a>

## I Samuel 17:50

Prævaluitque David adversum Philisthæum in funda et lapide, percussumque Philisthæum interfecit. Cumque gladium non haberet in manu David,


<a id="org62c22e0"></a>

## I Samuel 17:51

cucurrit, et stetit super Philisthæum, et tulit gladium ejus, et eduxit eum de vagina sua : et interfecit eum, præciditque caput ejus. Videntes autem Philisthiim quod mortuus esset fortissimus eorum, fugerunt.


<a id="org85445d9"></a>

## I Samuel 17:52

Et consurgentes viri Israël et Juda vociferati sunt, et persecuti sunt Philisthæos usque dum venirent in vallem, et usque ad portas Accaron : cecideruntque vulnerati de Philisthiim in via Saraim, et usque ad Geth, et usque ad Accaron.


<a id="org30dcc7d"></a>

## I Samuel 17:53

Et revertentes filii Israël postquam persecuti fuerant Philisthæos, invaserunt castra eorum.


<a id="org151111b"></a>

## I Samuel 17:54

Assumens autem David caput Philisthæi, attulit illud in Jerusalem : arma vero ejus posuit in tabernaculo suo.  


<a id="org0629a35"></a>

## I Samuel 17:55

Eo autem tempore quo viderat Saul David egredientem contra Philisthæum, ait ad Abner principem militiæ : De qua stirpe descendit hic adolescens, Abner ? Dixitque Abner : Vivit anima tua, rex, si novi.


<a id="orgd3b6baa"></a>

## I Samuel 17:56

Et ait rex : Interroga tu, cujus filius sit iste puer.


<a id="org9e86875"></a>

## I Samuel 17:57

Cumque regressus esset David, percusso Philisthæo, tulit eum Abner, et introduxit coram Saule, caput Philisthæi habentem in manu.


<a id="org4077e41"></a>

## I Samuel 17:58

Et ait ad eum Saul : De qua progenie es, o adolescens ? Dixitque David : Filius servi tui Isai Bethlehemitæ ego sum.   


<a id="org45c6044"></a>

# I Samuel 18


<a id="org26a8365"></a>

## I Samuel 18:1

Et factum est cum complesset loqui ad Saul, anima Jonathæ conglutinata est animæ David, et dilexit eum Jonathas quasi animam suam.


<a id="orgea573b9"></a>

## I Samuel 18:2

Tulitque eum Saul in die illa, et non concessit ei ut reverteretur in domum patris sui.


<a id="org74a4fec"></a>

## I Samuel 18:3

Inierunt autem David et Jonathas fœdus : diligebat enim eum quasi animam suam.


<a id="orgab904a7"></a>

## I Samuel 18:4

Nam expoliavit se Jonathas tunica qua erat indutus, et dedit eam David, et reliqua vestimenta sua, usque ad gladium et arcum suum, et usque ad balteum.


<a id="orgc79bf60"></a>

## I Samuel 18:5

Egrediebatur quoque David ad omnia quæcumque misisset eum Saul, et prudenter se agebat : posuitque eum Saul super viros belli, et acceptus erat in oculis universi populi, maximeque in conspectu famulorum Saul.  


<a id="orge302cc3"></a>

## I Samuel 18:6

Porro cum reverteretur percusso Philisthæo David, egressæ sunt mulieres de universis urbibus Israël, cantantes, chorosque ducentes in occursum Saul regis, in tympanis lætitiæ, et in sistris.


<a id="org77e6067"></a>

## I Samuel 18:7

Et præcinebant mulieres, ludentes, atque dicentes :   Percussit Saul mille,  et David decem millia.


<a id="orgbd39bb5"></a>

## I Samuel 18:8

Iratus est autem Saul nimis, et displicuit in oculis ejus sermo iste : dixitque : Dederunt David decem millia, et mihi mille dederunt : quid ei superest, nisi solum regnum ?


<a id="orgdc9e473"></a>

## I Samuel 18:9

Non rectis ergo oculis Saul aspiciebat David a die illa et deinceps.


<a id="orgc8d11c9"></a>

## I Samuel 18:10

Post diem autem alteram, invasit spiritus Dei malus Saul, et prophetabat in medio domus suæ : David autem psallebat manu sua, sicut per singulos dies. Tenebatque Saul lanceam,


<a id="org8564bf9"></a>

## I Samuel 18:11

et misit eam, putans quod configere posset David cum pariete : et declinavit David a facie ejus secundo.


<a id="org2454740"></a>

## I Samuel 18:12

Et timuit Saul David, eo quod Dominus esset cum eo, et a se recessisset.


<a id="org458de02"></a>

## I Samuel 18:13

Amovit ergo eum Saul a se, et fecit eum tribunum super mille viros : et egrediebatur, et intrabat in conspectu populi.


<a id="org864e4fc"></a>

## I Samuel 18:14

In omnibus quoque viis suis David prudenter agebat, et Dominus erat cum eo.


<a id="org04ce348"></a>

## I Samuel 18:15

Vidit itaque Saul quod prudens esset nimis, et cœpit cavere eum.


<a id="org7f82d80"></a>

## I Samuel 18:16

Omnis autem Israël et Juda diligebat David : ipse enim ingrediebatur et egrediebatur ante eos.  


<a id="orgbc8cebf"></a>

## I Samuel 18:17

Dixitque Saul ad David : Ecce filia mea major Merob : ipsam dabo tibi uxorem : tantummodo esto vir fortis, et præliare bella Domini. Saul autem reputabat, dicens : Non sit manus mea in eum, sed sit super eum manus Philisthinorum.


<a id="orgc876da2"></a>

## I Samuel 18:18

Ait autem David ad Saul : Quis ego sum, aut quæ est vita mea, aut cognatio patris mei in Israël, ut fiam gener regis ?


<a id="org6656f37"></a>

## I Samuel 18:19

Factum est autem tempus cum deberet dari Merob filia Saul David, data est Hadrieli Molathitæ uxor.


<a id="org8458817"></a>

## I Samuel 18:20

Dilexit autem David Michol filia Saul altera. Et nuntiatum est Saul, et placuit ei.


<a id="orgea2b2a7"></a>

## I Samuel 18:21

Dixitque Saul : Dabo eam illi, ut fiat ei in scandalum, et sit super eum manus Philisthinorum. Dixitque Saul ad David : In duabus rebus gener meus eris hodie.


<a id="org4342ce8"></a>

## I Samuel 18:22

Et mandavit Saul servis suis : Loquimini ad David clam me, dicentes : Ecce places regi, et omnes servi ejus diligunt te : nunc ergo esto gener regis.


<a id="org6c1c06e"></a>

## I Samuel 18:23

Et locuti sunt servi Saul in auribus David omnia verba hæc. Et ait David : Num parum videtur vobis, generum esse regis ? ego autem sum vir pauper et tenuis.


<a id="org09e971a"></a>

## I Samuel 18:24

Et renuntiaverunt servi Saul dicentes : Hujuscemodi verba locutus est David.


<a id="org7bf97cf"></a>

## I Samuel 18:25

Dixit autem Saul : Sic loquimini ad David : Non habet rex sponsalia necesse, nisi tantum centum præputia Philisthinorum, ut fiat ultio de inimicis regis. Porro Saul cogitabat tradere David in manus Philisthinorum.


<a id="orgc649f39"></a>

## I Samuel 18:26

Cumque renuntiassent servi ejus David verba quæ dixerat Saul, placuit sermo in oculis David, ut fieret gener regis.


<a id="org9eb095c"></a>

## I Samuel 18:27

Et post paucos dies surgens David, abiit cum viris qui sub eo erant. Et percussit ex Philisthiim ducentos viros, et attulit eorum præputia et annumeravit ea regi, ut esset gener ejus. Dedit itaque Saul ei Michol filiam suam uxorem.


<a id="orge2ac264"></a>

## I Samuel 18:28

Et vidit Saul, et intellexit quod Dominus esset cum David. Michol autem filia Saul diligebat eum.


<a id="org2c6570b"></a>

## I Samuel 18:29

Et Saul magis cœpit timere David : factusque est Saul inimicus David cunctis diebus.


<a id="orgffdcb01"></a>

## I Samuel 18:30

Et egressi sunt principes Philisthinorum. A principio autem egressionis eorum, prudentius se gerebat David quam omnes servi Saul, et celebre factum est nomen ejus nimis.   


<a id="org274c0be"></a>

# I Samuel 19


<a id="org0810cf7"></a>

## I Samuel 19:1

Locutus est autem Saul ad Jonathan filium suum, et ad omnes servos suos, ut occiderent David. Porro Jonathas filius Saul diligebat David valde :


<a id="org943c3be"></a>

## I Samuel 19:2

et indicavit Jonathas David, dicens : Quærit Saul pater meus occidere te : quapropter observa te, quæso, mane : et manebis clam, et absconderis.


<a id="org881482d"></a>

## I Samuel 19:3

Ego autem egrediens stabo juxta patrem meum in agro, ubicumque fueris : et ego loquar de te ad patrem meum, et quodcumque videro, nuntiabo tibi.


<a id="org20e42f5"></a>

## I Samuel 19:4

Locutus est ergo Jonathas de David bona ad Saul patrem suum : dixitque ad eum : Ne pecces rex in servum tuum David, quia non peccavit tibi, et opera ejus bona sunt tibi valde.


<a id="org0d0a0e8"></a>

## I Samuel 19:5

Et posuit animam suam in manu sua, et percussit Philisthæum, et fecit Dominus salutem magnam universo Israëli : vidisti, et lætatus es. Quare ergo peccas in sanguine innoxio, interficiens David, qui est absque culpa ?


<a id="org218c51a"></a>

## I Samuel 19:6

Quod cum audisset Saul, placatus voce Jonathæ, juravit : Vivit Dominus, quia non occidetur.


<a id="org7b84e3d"></a>

## I Samuel 19:7

Vocavit itaque Jonathas David, et indicavit ei omnia verba hæc : et introduxit Jonathas David ad Saul, et fuit ante eum sicut fuerat heri et nudiustertius.


<a id="org0bdb2ed"></a>

## I Samuel 19:8

Motum est autem rursum bellum : et egressus David, pugnavit adversum Philisthiim : percussitque eos plaga magna, et fugerunt a facie ejus.


<a id="orgc4679ee"></a>

## I Samuel 19:9

Et factus est spiritus Domini malus in Saul : sedebat autem in domo sua, et tenebat lanceam : porro David psallebat manu sua.


<a id="orgf72cb01"></a>

## I Samuel 19:10

Nisusque est Saul configere David lancea in pariete, et declinavit David a facie Saul : lancea autem casso vulnere perlata est in parietem, et David fugit, et salvatus est nocte illa.  


<a id="org666b615"></a>

## I Samuel 19:11

Misit ergo Saul satellites suos in domum David, ut custodirent eum, et interficeretur mane. Quod cum annuntiasset David Michol uxor sua, dicens : Nisi salvaveris te nocte hac, cras morieris :


<a id="org2d428d0"></a>

## I Samuel 19:12

deposuit eum per fenestram. Porro ille abiit et aufugit, atque salvatus est.


<a id="orge01b587"></a>

## I Samuel 19:13

Tulit autem Michol statuam, et posuit eam super lectum, et pellem pilosam caprarum posuit ad caput ejus, et operuit eam vestimentis.


<a id="org254161b"></a>

## I Samuel 19:14

Misit autem Saul apparitores, qui raperent David : et responsum est quod ægrotaret.


<a id="orgea72d99"></a>

## I Samuel 19:15

Rursumque misit Saul nuntios ut viderent David, dicens : Afferte eum ad me in lecto, ut occidatur.


<a id="org8610b03"></a>

## I Samuel 19:16

Cumque venissent nuntii, inventum est simulacrum super lectum, et pellis caprarum ad caput ejus.


<a id="org3772be7"></a>

## I Samuel 19:17

Dixitque Saul ad Michol : Quare sic illusisti mihi, et dimisisti inimicum meum ut fugeret ? Et respondit Michol ad Saul : Quia ipse locutus est mihi : Dimitte me, alioquin interficiam te.  


<a id="orgf1c19e3"></a>

## I Samuel 19:18

David autem fugiens salvatus est, et venit ad Samuel in Ramatha, et nuntiavit ei omnia quæ fecerat sibi Saul : et abierunt ipse et Samuel, et morati sunt in Najoth.


<a id="org80bd9a1"></a>

## I Samuel 19:19

Nuntiatum est autem Sauli a dicentibus : Ecce David in Najoth in Ramatha.


<a id="org8700363"></a>

## I Samuel 19:20

Misit ergo Saul lictores, ut raperent David : qui cum vidissent cuneum prophetarum vaticinantium, et Samuelem stantem super eos, factus est etiam spiritus Domini in illis, et prophetare cœperunt etiam ipsi.


<a id="org3763aaf"></a>

## I Samuel 19:21

Quod cum nuntiatum esset Sauli, misit et alios nuntios : prophetaverunt autem et illi. Et rursum misit Saul tertios nuntios : qui et ipsi prophetaverunt. Et iratus iracundia Saul,


<a id="org333db0b"></a>

## I Samuel 19:22

abiit etiam ipse in Ramatha, et venit usque ad cisternam magnam quæ est in Socho, et interrogavit, et dixit : In quo loco sunt Samuel et David ? Dictumque est ei : Ecce in Najoth sunt in Ramatha.


<a id="org76146c8"></a>

## I Samuel 19:23

Et abiit in Najoth in Ramatha, et factus est etiam super eum spiritus Domini, et ambulabat ingrediens, et prophetabat usque dum veniret in Najoth in Ramatha.


<a id="org03431ce"></a>

## I Samuel 19:24

Et expoliavit etiam ipse se vestimentis suis, et prophetavit cum ceteris coram Samuele, et cecidit nudus tota die illa et nocte. Unde et exivit proverbium : Num et Saul inter prophetas ?   


<a id="org7a0188b"></a>

# I Samuel 20


<a id="orge0813d4"></a>

## I Samuel 20:1

Fugit autem David de Najoth, quæ est in Ramatha, veniensque locutus est coram Jonatha : Quid feci ? quæ est iniquitas mea, et quod peccatum meum in patrem tuum, quia quærit animam meam ?


<a id="orge7592b8"></a>

## I Samuel 20:2

Qui dixit ei : Absit, non morieris : neque enim faciet pater meus quidquam grande vel parvum, nisi prius indicaverit mihi : hunc ergo celavit me pater meus sermonem tantummodo ? nequaquam erit istud.


<a id="org8996669"></a>

## I Samuel 20:3

Et juravit rursum Davidi. Et ille ait : Scit profecto pater tuus quia inveni gratiam in oculis tuis, et dicet : Nesciat hoc Jonathas, ne forte tristetur. Quinimmo vivit Dominus, et vivit anima tua, quia uno tantum (ut ita dicam) gradu ego morsque dividimur.


<a id="org32e1614"></a>

## I Samuel 20:4

Et ait Jonathas ad David : Quodcumque dixerit mihi anima tua, faciam tibi.


<a id="orgf233d80"></a>

## I Samuel 20:5

Dixit autem David ad Jonathan : Ecce calendæ sunt crastino, et ego ex more sedere soleo juxta regem ad vescendum : dimitte ergo me ut abscondar in agro usque ad vesperam diei tertiæ.


<a id="org0d7baeb"></a>

## I Samuel 20:6

Si respiciens requisierit me pater tuus, respondebis ei : Rogavit me David ut iret celeriter in Bethlehem civitatem suam, quia victimæ solemnes ibi sunt universis contribulibus suis.


<a id="org698c4db"></a>

## I Samuel 20:7

Si dixerit : Bene : pax erit servo tuo. Si autem fuerit iratus, scito quia completa est malitia ejus.


<a id="orgfabeb37"></a>

## I Samuel 20:8

Fac ergo misericordiam in servum tuum, quia fœdus Domini me famulum tuum tecum inire fecisti : si autem est iniquitas aliqua in me, tu me interfice, et ad patrem tuum ne introducas me.


<a id="orgaee4089"></a>

## I Samuel 20:9

Et ait Jonathas : Absit hoc a te : neque enim fieri potest, ut si certe cognovero completam esse patris mei malitiam contra te, non annuntiem tibi.


<a id="org7c31e2e"></a>

## I Samuel 20:10

Responditque David ad Jonathan : Quis renuntiabit mihi, si quid forte responderit tibi pater tuus dure de me ?  


<a id="org3476837"></a>

## I Samuel 20:11

Et ait Jonathas ad David : Veni, et egrediamur foras in agrum. Cumque exissent ambo in agrum,


<a id="org41e01d1"></a>

## I Samuel 20:12

ait Jonathas ad David : Domine Deus Israël, si investigavero sententiam patris mei crastino vel perendie, et aliquid boni fuerit super David, et non statim misero ad te, et notum tibi fecero,


<a id="org661c708"></a>

## I Samuel 20:13

hæc faciat Dominus Jonathæ, et hæc addat. Si autem perseveraverit patris mei malitia adversum te, revelabo aurem tuam, et dimittam te, ut vadas in pace, et sit Dominus tecum, sicut fuit cum patre meo.


<a id="org940d1cf"></a>

## I Samuel 20:14

Et si vixero, facies mihi misericordiam Domini : si vero mortuus fuero,


<a id="orgd399582"></a>

## I Samuel 20:15

non auferes misericordiam tuam a domo mea usque in sempiternum, quando eradicaverit Dominus inimicos David, unumquemque de terra : auferat Jonathan de domo sua, et requirat Dominus de manu inimicorum David.


<a id="org9796795"></a>

## I Samuel 20:16

Pepigit ergo Jonathas fœdus cum domo David : et requisivit Dominus de manu inimicorum David.


<a id="org5974798"></a>

## I Samuel 20:17

Et addidit Jonathas dejerare David, eo quod diligeret illum : sicut enim animam suam, ita diligebat eum.


<a id="org6a66af9"></a>

## I Samuel 20:18

Dixitque ad eum Jonathas : Cras calendæ sunt, et requireris :


<a id="orgbc3577f"></a>

## I Samuel 20:19

requiretur enim sessio tua usque perendie. Descendes ergo festinus, et venies in locum ubi celandus es in die qua operari licet, et sedebis juxta lapidem cui nomen est Ezel.


<a id="org47c0351"></a>

## I Samuel 20:20

Et ego tres sagittas mittam juxta eum, et jaciam quasi exercens me ad signum.


<a id="orge5d6829"></a>

## I Samuel 20:21

Mittam quoque et puerum, dicens ei : Vade, et affer mihi sagittas.


<a id="orgc6f9d76"></a>

## I Samuel 20:22

Si dixero puero : Ecce sagittæ intra te sunt, tolle eas : tu veni ad me, quia pax tibi est, et nihil est mali, vivit Dominus. Si autem sic locutus fuero puero : Ecce sagittæ ultra te sunt : vade in pace, quia dimisit te Dominus.


<a id="orgc56c8d9"></a>

## I Samuel 20:23

De verbo autem quod locuti sumus ego et tu, sit Dominus inter me et te usque in sempiternum.  


<a id="orge0b987d"></a>

## I Samuel 20:24

Absconditus est ergo David in agro, et venerunt calendæ, et sedit rex ad comedendum panem.


<a id="org68b99a0"></a>

## I Samuel 20:25

Cumque sedisset rex super cathedram suam (secundum consuetudinem) quæ erat juxta parietem, surrexit Jonathas, et sedit Abner ex latere Saul : vacuusque apparuit locus David.


<a id="org3ce79a8"></a>

## I Samuel 20:26

Et non est locutus Saul quidquam in die illa : cogitabat enim quod forte evenisset ei, ut non esset mundus, nec purificatus.


<a id="org8f1852f"></a>

## I Samuel 20:27

Cumque illuxisset dies secunda post calendas, rursus apparuit vacuus locus David. Dixitque Saul ad Jonathan filium suum : Cur non venit filius Isai nec heri nec hodie ad vescendum ?


<a id="org35086f8"></a>

## I Samuel 20:28

Responditque Jonathas Sauli : Rogavit me obnixe ut iret in Bethlehem,


<a id="orge2e8587"></a>

## I Samuel 20:29

et ait : Dimitte me, quoniam sacrificium solemne est in civitate, unus de fratribus meis accersivit me : nunc ergo si inveni gratiam in oculis tuis, vadam cito, et videbo fratres meos. Ob hanc causam non venit ad mensam regis.


<a id="org5e63d77"></a>

## I Samuel 20:30

Iratus autem Saul adversum Jonathan, dixit ei : Fili mulieris virum ultro rapientis, numquid ignoro quia diligis filium Isai in confusionem tuam, et in confusionem ignominiosæ matris tuæ ?


<a id="orgaa76601"></a>

## I Samuel 20:31

Omnibus enim diebus quibus filius Isai vixerit super terram, non stabilieris tu, neque regnum tuum. Itaque jam nunc mitte, et adduc eum ad me : quia filius mortis est.


<a id="org60bb156"></a>

## I Samuel 20:32

Respondens autem Jonathas Sauli patri suo, ait : Quare morietur ? quid fecit ?


<a id="org57e260c"></a>

## I Samuel 20:33

Et arripuit Saul lanceam ut percuteret eum. Et intellexit Jonathas quod definitum esset a patre suo, ut interficeret David.


<a id="org307df48"></a>

## I Samuel 20:34

Surrexit ergo Jonathas a mensa in ira furoris, et non comedit in die calendarum secunda panem. Contristatus est enim super David, eo quod confudisset eum pater suus.


<a id="orgad356be"></a>

## I Samuel 20:35

Cumque illuxisset mane, venit Jonathas in agrum juxta placitum David, et puer parvulus cum eo.


<a id="orgd8e966b"></a>

## I Samuel 20:36

Et ait ad puerum suum : Vade, et affer mihi sagittas quas ego jacio. Cumque puer cucurrisset, jecit aliam sagittam trans puerum.


<a id="orge2873d7"></a>

## I Samuel 20:37

Venit itaque puer ad locum jaculi quod miserat Jonathas : et clamavit Jonathas post tergum pueri, et ait : Ecce ibi est sagitta porro ultra te.


<a id="org335c135"></a>

## I Samuel 20:38

Clamavitque iterum Jonathas post tergum pueri, dicens : Festina velociter, ne steteris. Collegit autem puer Jonathæ sagittas, et attulit ad dominum suum :


<a id="org15d4ae8"></a>

## I Samuel 20:39

et quid ageretur, penitus ignorabat, tantummodo enim Jonathas et David rem noverant.


<a id="org4e62297"></a>

## I Samuel 20:40

Dedit ergo Jonathas arma sua puero, et dixit ei : Vade, et defer in civitatem.


<a id="org8e1e261"></a>

## I Samuel 20:41

Cumque abiisset puer, surrexit David de loco qui vergebat ad austrum, et cadens pronus in terram, adoravit tertio : et osculantes se alterutrum, fleverunt pariter, David autem amplius.


<a id="orgb128368"></a>

## I Samuel 20:42

Dixit ergo Jonathas ad David : Vade in pace : quæcumque juravimus ambo in nomine Domini, dicentes : Dominus sit inter me et te, et inter semen meum et semen tuum usque in sempiternum.


<a id="orga64940e"></a>

## I Samuel 20:43

Et surrexit David, et abiit : sed et Jonathas ingressus est civitatem.   


<a id="org07bddb4"></a>

# I Samuel 21


<a id="orgdb1f783"></a>

## I Samuel 21:1

Venit autem David in Nobe ad Achimelech sacerdotem : et obstupuit Achimelech, eo quod venisset David. Et dixit ei : Quare tu solus, et nullus est tecum ?


<a id="org94a099b"></a>

## I Samuel 21:2

Et ait David ad Achimelech sacerdotem : Rex præcepit mihi sermonem, et dixit : Nemo sciat rem propter quam missus es a me, et cujusmodi præcepta tibi dederim : nam et pueris condixi in illum et illum locum.


<a id="org1cff5d6"></a>

## I Samuel 21:3

Nunc ergo si quid habes ad manum, vel quinque panes, da mihi, aut quidquid inveneris.


<a id="orgcda5c39"></a>

## I Samuel 21:4

Et respondens sacerdos ad David, ait illi : Non habeo laicos panes ad manum, sed tantum panem sanctum : si mundi sunt pueri, maxime a mulieribus ?


<a id="orgeb68f94"></a>

## I Samuel 21:5

Et respondit David sacerdoti, et dixit ei : Equidem, si de mulieribus agitur : continuimus nos ab heri et nudiustertius quando egrediebamur, et fuerunt vasa puerorum sancta. Porro via hæc polluta est, sed et ipsa hodie sanctificabitur in vasis.


<a id="org14635c8"></a>

## I Samuel 21:6

Dedit ergo ei sacerdos sanctificatum panem : neque enim erat ibi panis, nisi tantum panes propositionis, qui sublati fuerant a facie Domini, ut ponerentur panes calidi.


<a id="org26cc8db"></a>

## I Samuel 21:7

Erat autem ibi vir quidam de servis Saul in die illa, intus in tabernaculo Domini : et nomen ejus Doëg Idumæus, potentissimus pastorum Saul.


<a id="org9ed7aba"></a>

## I Samuel 21:8

Dixit autem David ad Achimelech : Si habes hic ad manum hastam aut gladium ? quia gladium meum et arma mea non tuli mecum : sermo enim regis urgebat.


<a id="org47bca64"></a>

## I Samuel 21:9

Et dixit sacerdos : Ecce hic gladius Goliath Philisthæi, quem percussisti in Valle terebinthi : est involutus pallio post ephod : si istum vis tollere, tolle : neque enim hic est alius absque eo. Et ait David : Non est huic alter similis : da mihi eum.  


<a id="org9db5474"></a>

## I Samuel 21:10

Surrexit itaque David, et fugit in die illa a facie Saul : et venit ad Achis regem Geth.


<a id="org18451d3"></a>

## I Samuel 21:11

Dixeruntque servi Achis ad eum cum vidissent David : Numquid non iste est David rex terræ ? nonne huic cantabant per choros, dicentes :   Percussit Saul mille,  et David decem millia ?


<a id="orgfea7355"></a>

## I Samuel 21:12

Posuit autem David sermones istos in corde suo, et extimuit valde a facie Achis regis Geth.


<a id="org3d94001"></a>

## I Samuel 21:13

Et immutavit os suum coram eis, et collabebatur inter manus eorum : et impingebat in ostia portæ, defluebantque salivæ ejus in barbam.


<a id="org813aeea"></a>

## I Samuel 21:14

Et ait Achis ad servos suos : Vidistis hominem insanum : quare adduxistis eum ad me ?


<a id="org3944c7a"></a>

## I Samuel 21:15

an desunt nobis furiosi, quod introduxistis istum, ut fureret me præsente ? hiccine ingredietur domum meam ?  


<a id="orga75cbc9"></a>

# I Samuel 22


<a id="org950bc86"></a>

## I Samuel 22:1

Abiit ergo David inde, et fugit in speluncam Odollam. Quod cum audissent fratres ejus, et omnis domus patris ejus, descenderunt ad eum illuc.


<a id="org2f5d3d4"></a>

## I Samuel 22:2

Et convenerunt ad eum omnes qui erant in angustia constituti, et oppressi ære alieno, et amaro animo : et factus est eorum princeps, fueruntque cum eo quasi quadringenti viri.


<a id="org1447f6b"></a>

## I Samuel 22:3

Et profectus est David inde in Maspha, quæ est Moab : et dixit ad regem Moab : Maneat, oro, pater meus et mater mea vobiscum, donec sciam quid faciat mihi Deus.


<a id="orgfb3f066"></a>

## I Samuel 22:4

Et reliquit eos ante faciem regis Moab : manseruntque apud eum cunctis diebus quibus David fuit in præsidio.


<a id="orgd25721a"></a>

## I Samuel 22:5

Dixitque Gad propheta ad David : Noli manere in præsidio : proficiscere, et vade in terram Juda. Et profectus est David, et venit in saltum Haret.


<a id="orgefdbaab"></a>

## I Samuel 22:6

Et audivit Saul quod apparuisset David, et viri qui erant cum eo. Saul autem cum maneret in Gabaa, et esset in nemore quod est in Rama, hastam manu tenens, cunctique servi ejus circumstarent eum,


<a id="orgca87f0b"></a>

## I Samuel 22:7

ait ad servos suos qui assistebant ei : Audite nunc, filii Jemini : numquid omnibus vobis dabit filius Isai agros et vineas, et universos vos faciet tribunos et centuriones ?


<a id="org7ed7468"></a>

## I Samuel 22:8

quoniam conjurastis omnes adversum me, et non est qui mihi renuntiet, maxime cum et filius meus fœdus inierit cum filio Isai. Non est qui vicem meam doleat ex vobis, nec qui annuntiet mihi : eo quod suscitaverit filius meus servum meum adversum me, insidiantem mihi usque hodie.  


<a id="orgfcf09fe"></a>

## I Samuel 22:9

Respondens autem Doëg Idumæus, qui assistebat, et erat primus inter servos Saul : Vidi, inquit, filium Isai in Nobe apud Achimelech filium Achitob sacerdotem.


<a id="org5bd986c"></a>

## I Samuel 22:10

Qui consuluit pro eo Dominum, et cibaria dedit ei : sed et gladium Goliath Philisthæi dedit illi.


<a id="orgb1cac8f"></a>

## I Samuel 22:11

Misit ergo rex ad accersendum Achimelech sacerdotem filium Achitob, et omnem domum patris ejus, sacerdotum qui erant in Nobe, qui universi venerunt ad regem.


<a id="orgc11cfa7"></a>

## I Samuel 22:12

Et ait Saul ad Achimelech : Audi, fili Achitob. Qui respondit : Præsto sum, domine.


<a id="orgc7f6350"></a>

## I Samuel 22:13

Dixitque ad eum Saul : Quare conjurastis adversum me, tu et filius Isai, et dedisti ei panes et gladium, et consuluisti pro eo Deum, ut consurgeret adversum me, insidiator usque hodie permanens ?


<a id="orgfa9909d"></a>

## I Samuel 22:14

Respondensque Achimelech regi, ait : Et quis in omnibus servis tuis sicut David, fidelis, et gener regis, et pergens ad imperium tuum, et gloriosus in domo tua ?


<a id="orge8da69f"></a>

## I Samuel 22:15

num hodie cœpi pro eo consulere Deum ? absit hoc a me : ne suspicetur rex adversus servum suum rem hujuscemodi, in universa domo patris mei : non enim scivit servus tuus quidquam super hoc negotio, vel modicum vel grande.


<a id="org7830c4d"></a>

## I Samuel 22:16

Dixitque rex : Morte morieris Achimelech, tu et omnis domus patris tui.


<a id="org49810dd"></a>

## I Samuel 22:17

Et ait rex emissariis qui circumstabant eum : Convertimini, et interficite sacerdotes Domini, nam manus eorum cum David est : scientes quod fugisset, et non indicaverunt mihi. Noluerunt autem servi regis extendere manus suas in sacerdotes Domini.


<a id="orgdeac2e8"></a>

## I Samuel 22:18

Et ait rex ad Doëg : Convertere tu, et irrue in sacerdotes. Conversusque Doëg Idumæus, irruit in sacerdotes, et trucidavit in die illa octoginta quinque viros vestitos ephod lineo.


<a id="orga6c837c"></a>

## I Samuel 22:19

Nobe autem civitatem sacerdotum percussit in ore gladii, viros et mulieres, et parvulos et lactentes, bovemque, et asinum, et ovem in ore gladii.


<a id="orgcaa158a"></a>

## I Samuel 22:20

Evadens autem unus filius Achimelech filii Achitob, cujus nomen erat Abiathar, fugit ad David,


<a id="orgf3b17eb"></a>

## I Samuel 22:21

et annuntiavit ei quod occidisset Saul sacerdotes Domini.


<a id="orge90f4e8"></a>

## I Samuel 22:22

Et ait David ad Abiathar : Sciebam in die illa quod cum ibi esset Doëg Idumæus, procul dubio annuntiaret Sauli : ego sum reus omnium animarum patris tui.


<a id="org61ef96a"></a>

## I Samuel 22:23

Mane mecum : ne timeas : si quis quæsierit animam meam, quæret et animam tuam, mecumque servaberis.   


<a id="org8ca3ab4"></a>

# I Samuel 23


<a id="org4900867"></a>

## I Samuel 23:1

Et annuntiaverunt David, dicentes : Ecce Philisthiim oppugnant Ceilam et diripiunt areas.


<a id="orgb7c6f6d"></a>

## I Samuel 23:2

Consuluit ergo David Dominum, dicens : Num vadam, et percutiam Philisthæos istos ? Et ait Dominus ad David : Vade, et percuties Philisthæos, et Ceilam salvabis.


<a id="orgef03c45"></a>

## I Samuel 23:3

Et dixerunt viri qui erant cum David ad eum : Ecce nos hic in Judæa consistentes timemus : quanto magis si ierimus in Ceilam adversum agmina Philisthinorum ?


<a id="org83281b6"></a>

## I Samuel 23:4

Rursum ergo David consuluit Dominum. Qui respondens, ait ei : Surge, et vade in Ceilam : ego enim tradam Philisthæos in manu tua.


<a id="org9135208"></a>

## I Samuel 23:5

Abiit ergo David et viri ejus in Ceilam, et pugnavit adversum Philisthæos : et abegit jumenta eorum, et percussit eos plaga magna : et salvavit David habitatores Ceilæ.


<a id="orgff756b5"></a>

## I Samuel 23:6

Porro eo tempore quo fugiebat Abiathar filius Achimelech ad David in Ceilam, ephod secum habens descenderat.  


<a id="org2f1d537"></a>

## I Samuel 23:7

Nuntiatum est autem Sauli quod venisset David in Ceilam : et ait Saul : Tradidit eum Deus in manus meas, conclususque est introgressus urbem, in qua portæ et seræ sunt.


<a id="orgada29a7"></a>

## I Samuel 23:8

Et præcepit Saul omni populo ut ad pugnam descenderet in Ceilam, et obsideret David et viros ejus.


<a id="orgdf8a3c1"></a>

## I Samuel 23:9

Quod cum David rescisset quia præpararet ei Saul clam malum, dixit ad Abiathar sacerdotem : Applica ephod.


<a id="orgd058a91"></a>

## I Samuel 23:10

Et ait David : Domine Deus Israël, audivit famam servus tuus, quod disponat Saul venire in Ceilam, ut evertat urbem propter me :


<a id="orgeff45fb"></a>

## I Samuel 23:11

si tradent me viri Ceilæ in manus ejus ? et si descendet Saul, sicut audivit servus tuus ? Domine Deus Israël, indica servo tuo. Et ait Dominus : Descendet.


<a id="org6b7b220"></a>

## I Samuel 23:12

Dixitque David : Si tradent me viri Ceilæ, et viros qui sunt mecum, in manus Saul ? Et dixit Dominus : Tradent.


<a id="org8022200"></a>

## I Samuel 23:13

Surrexit ergo David et viri ejus quasi sexcenti, et egressi de Ceila, huc atque illuc vagabantur incerti : nuntiatumque est Sauli quod fugisset David de Ceila, et salvatus esset : quam ob rem dissimulavit exire.


<a id="orgc21146c"></a>

## I Samuel 23:14

Morabatur autem David in deserto in locis firmissimis, mansitque in monte solitudinis Ziph, in monte opaco : quærebat eum tamen Saul cunctis diebus, et non tradidit eum Deus in manus ejus.


<a id="orgbeb0738"></a>

## I Samuel 23:15

Et vidit David quod egressus esset Saul ut quæreret animam ejus. Porro David erat in deserto Ziph in silva.


<a id="org66f842a"></a>

## I Samuel 23:16

Et surrexit Jonathas filius Saul, et abiit ad David in silvam, et confortavit manus ejus in Deo : dixitque ei :


<a id="orgf721939"></a>

## I Samuel 23:17

Ne timeas : neque enim inveniet te manus Saul patris mei, et tu regnabis super Israël, et ego ero tibi secundus : sed et Saul pater meus scit hoc.


<a id="orgfbdb6f9"></a>

## I Samuel 23:18

Percussit ergo uterque fœdus coram Domino : mansitque David in silva, Jonathas autem reversus est in domum suam.  


<a id="org88228e8"></a>

## I Samuel 23:19

Ascenderunt autem Ziphæi ad Saul in Gabaa, dicentes : Nonne ecce David latitat apud nos in locis tutissimis silvæ, in colle Hachila, quæ est ad dexteram deserti ?


<a id="org22b3eb3"></a>

## I Samuel 23:20

Nunc ergo, sicut desideravit anima tua ut descenderes, descende : nostrum autem erit ut tradamus eum in manus regis.


<a id="org9e2cce8"></a>

## I Samuel 23:21

Dixitque Saul : Benedicti vos a Domino, quia doluistis vicem meam.


<a id="orgd312a6d"></a>

## I Samuel 23:22

Abite ergo, oro, et diligentius præparate, et curiosius agite, et considerate locum ubi sit pes ejus, vel quis viderit eum ibi : recogitat enim de me, quod callide insidier ei.


<a id="org559fade"></a>

## I Samuel 23:23

Considerate, et videte omnia latibula ejus in quibus absconditur : et revertimini ad me ad rem certam, ut vadam vobiscum. Quod si etiam in terram se abstruserit, perscrutabor eum in cunctis millibus Juda.  


<a id="org0a946be"></a>

## I Samuel 23:24

At illi surgentes abierunt in Ziph ante Saul : David autem et viri ejus erant in deserto Maon, in campestribus ad dexteram Jesimon.


<a id="org502f4ca"></a>

## I Samuel 23:25

Ivit ergo Saul et socii ejus ad quærendum eum. Et nuntiatum est David : statimque descendit ad petram, et versabatur in deserto Maon : quod cum audisset Saul, persecutus est David in deserto Maon.


<a id="org8dfe61c"></a>

## I Samuel 23:26

Et ibat Saul ad latus montis ex parte una : David autem et viri ejus erant in latere montis ex parte altera. Porro David desperabat se posse evadere a facie Saul : itaque Saul et viri ejus in modum coronæ cingebant David et viros ejus, ut caperent eos.


<a id="org21e461a"></a>

## I Samuel 23:27

Et nuntius venit ad Saul, dicens : Festina, et veni, quoniam infuderunt se Philisthiim super terram.


<a id="org6be7c26"></a>

## I Samuel 23:28

Reversus est ergo Saul desistens persequi David, et perrexit in occursum Philisthinorum : propter hoc vocaverunt locum illum, Petram dividentem.   


<a id="orge7ee5c4"></a>

# I Samuel 24


<a id="org030c931"></a>

## I Samuel 24:1

Ascendit ergo David inde : et habitavit in locis tutissimis Engaddi.


<a id="orgb8b1f96"></a>

## I Samuel 24:2

Cumque reversus esset Saul, postquam persecutus est Philisthæos, nuntiaverunt ei, dicentes : Ecce David in deserto est Engaddi.


<a id="org2780dd9"></a>

## I Samuel 24:3

Assumens ergo Saul tria millia electorum virorum ex omni Israël, perrexit ad investigandum David et viros ejus, etiam super abruptissimas petras, quæ solis ibicibus perviæ sunt.


<a id="org268a99b"></a>

## I Samuel 24:4

Et venit ad caulas ovium, quæ se offerebant vianti : eratque ibi spelunca, quam ingressus est Saul ut purgaret ventrem : porro David et viri ejus in interiore parte speluncæ latebant.


<a id="orgb5d5c2f"></a>

## I Samuel 24:5

Et dixerunt servi David ad eum : Ecce dies de qua locutus est Dominus ad te : Ego tradam tibi inimicum tuum, ut facias ei sicut placuerit in oculis tuis. Surrexit ergo David, et præcidit oram chlamydis Saul silenter.


<a id="org13c319c"></a>

## I Samuel 24:6

Post hæc percussit cor suum David, eo quod abscidisset oram chlamydis Saul.


<a id="org845adc1"></a>

## I Samuel 24:7

Dixitque ad viros suos : Propitius sit mihi Dominus, ne faciam hanc rem domino meo, christo Domini, ut mittam manum meam in eum : quia christus Domini est.


<a id="org2c2498c"></a>

## I Samuel 24:8

Et confregit David viros suos sermonibus, et non permisit eos ut consurgerent in Saul : porro Saul exsurgens de spelunca, pergebat cœpto itinere.  


<a id="org5effaf2"></a>

## I Samuel 24:9

Surrexit autem et David post eum : et egressus de spelunca, clamavit post tergum Saul, dicens : Domine mi rex. Et respexit Saul post se : et inclinans se David pronus in terram adoravit,


<a id="org8308ad0"></a>

## I Samuel 24:10

dixitque ad Saul : Quare audis verba hominum loquentium : David quærit malum adversum te ?


<a id="orga29db10"></a>

## I Samuel 24:11

Ecce hodie viderunt oculi tui quod tradiderit te Dominus in manu mea in spelunca : et cogitavi ut occiderem te, sed pepercit tibi oculus meus : dixi enim : Non extendam manum meam in dominum meum, quia christus Domini est.


<a id="org2e8fd61"></a>

## I Samuel 24:12

Quin potius pater mi, vide, et cognosce oram chlamydis tuæ in manu mea : quoniam cum præscinderem summitatem chlamydis tuæ, nolui extendere manum meam in te : animadverte, et vide, quoniam non est in manu mea malum, neque iniquitas, neque peccavi in te : tu autem insidiaris animæ meæ ut auferas eam.


<a id="org83f2f8c"></a>

## I Samuel 24:13

Judicet Dominus inter me et te, et ulciscatur me Dominus ex te : manus autem mea non sit in te.


<a id="orga59dd69"></a>

## I Samuel 24:14

Sicut et in proverbio antiquo dicitur : Ab impiis egredietur impietas : manus ergo mea non sit in te.


<a id="orgdd64d14"></a>

## I Samuel 24:15

Quem persequeris, rex Israël ? quem persequeris ? canem mortuum persequeris, et pulicem unum.


<a id="org11c9086"></a>

## I Samuel 24:16

Sit Dominus judex, et judicet inter me et te : et videat, et judicet causam meam, et eruat me de manu tua.


<a id="org25fc05a"></a>

## I Samuel 24:17

Cum autem complesset David loquens sermones hujuscemodi ad Saul, dixit Saul : Numquid vox hæc tua est, fili mi David ? Et levavit Saul vocem suam, et flevit :


<a id="orgdec5d0d"></a>

## I Samuel 24:18

dixitque ad David : Justior tu es quam ego : tu enim tribuisti mihi bona, ego autem reddidi tibi mala.


<a id="org115fa45"></a>

## I Samuel 24:19

Et tu indicasti hodie quæ feceris mihi bona : quomodo tradiderit me Dominus in manum tuam, et non occideris me.


<a id="orgb62662c"></a>

## I Samuel 24:20

Quis enim cum invenerit inimicum suum, dimittet eum in via bona ? sed Dominus reddat tibi vicissitudinem hanc pro eo quod hodie operatus es in me.


<a id="org9bdb226"></a>

## I Samuel 24:21

Et nunc quia scio quod certissime regnaturus sis, et habiturus in manu tua regnum Israël :


<a id="org9fc7de7"></a>

## I Samuel 24:22

jura mihi in Domino, ne deleas semen meum post me, neque auferas nomen meum de domo patris mei.


<a id="org63cc376"></a>

## I Samuel 24:23

Et juravit David Sauli. Abiit ergo Saul in domum suam : et David et viri ejus ascenderunt ad tutiora loca.   


<a id="org6e56f1c"></a>

# I Samuel 25


<a id="org9716dfc"></a>

## I Samuel 25:1

Mortuus est autem Samuel, et congregatus est universus Israël, et planxerunt eum, et sepelierunt eum in domo sua in Ramatha. Consurgensque David descendit in desertum Pharan.


<a id="org821d458"></a>

## I Samuel 25:2

Erat autem vir quispiam in solitudine Maon, et possessio ejus in Carmelo, et homo ille magnus nimis : erantque ei oves tria millia, et mille capræ : et accidit ut tonderetur grex ejus in Carmelo.


<a id="orgdf0e965"></a>

## I Samuel 25:3

Nomen autem viri illius erat Nabal. Et nomen uxoris ejus Abigail : eratque mulier illa prudentissima, et speciosa : porro vir ejus durus, et pessimus, et malitiosus : erat autem de genere Caleb.


<a id="org391c2f9"></a>

## I Samuel 25:4

Cum ergo audisset David in deserto quod tonderet Nabal gregem suum,


<a id="org9bb7011"></a>

## I Samuel 25:5

misit decem juvenes, et dixit eis : Ascendite in Carmelum, et venietis ad Nabal, et salutabitis eum ex nomine meo pacifice.


<a id="org030cde8"></a>

## I Samuel 25:6

Et dicetis : Sit fratribus meis et tibi pax, et domui tuæ pax, et omnibus, quæcumque habes, sit pax.


<a id="orgb24e2c3"></a>

## I Samuel 25:7

Audivi quod tonderent pastores tui, qui erant nobiscum in deserto : numquam eis molesti fuimus, nec aliquando defuit quidquam eis de grege, omni tempore quo fuerunt nobiscum in Carmelo.


<a id="orgf33952e"></a>

## I Samuel 25:8

Interroga pueros tuos, et indicabunt tibi. Nunc ergo inveniant pueri tui gratiam in oculis tuis : in die enim bona venimus : quodcumque invenerit manus tua, da servis tuis, et filio tuo David.


<a id="org67074c2"></a>

## I Samuel 25:9

Cumque venissent pueri David, locuti sunt ad Nabal omnia verba hæc ex nomine David : et siluerunt.


<a id="org7e66644"></a>

## I Samuel 25:10

Respondens autem Nabal pueris David, ait : Quis est David ? et quis est filius Isai ? hodie increverunt servi qui fugiunt dominos suos.


<a id="org76080ae"></a>

## I Samuel 25:11

Tollam ergo panes meos, et aquas meas, et carnes pecorum quæ occidi tonsoribus meis, et dabo viris quos nescio unde sint ?  


<a id="org6bc1ce6"></a>

## I Samuel 25:12

Regressi sunt itaque pueri David per viam suam, et reversi venerunt, et nuntiaverunt ei omnia verba quæ dixerat.


<a id="org192305e"></a>

## I Samuel 25:13

Tunc ait David pueris suis : Accingatur unusquisque gladio suo. Et accincti sunt singuli gladiis suis, accinctusque est et David ense suo : et secuti sunt David quasi quadringenti viri : porro ducenti remanserunt ad sarcinas.


<a id="org0aaca9a"></a>

## I Samuel 25:14

Abigail autem uxori Nabal nuntiavit unus de pueris suis, dicens : Ecce David misit nuntios de deserto, ut benedicerent domino nostro : et aversatus est eos.


<a id="org72a4559"></a>

## I Samuel 25:15

Homines isti boni satis fuerant nobis, et non molesti : nec quidquam aliquando periit omni tempore quo fuimus conversati cum eis in deserto :


<a id="orga8509b1"></a>

## I Samuel 25:16

pro muro erant nobis tam in nocte quam in die, omnibus diebus quibus pavimus apud eos greges.


<a id="org51619c0"></a>

## I Samuel 25:17

Quam ob rem considera, et recogita quid facias : quoniam completa est malitia adversum virum tuum, et adversum domum tuam, et ipse est filius Belial, ita ut nemo possit ei loqui.


<a id="orgca651d6"></a>

## I Samuel 25:18

Festinavit igitur Abigail, et tulit ducentos panes, et duos utres vini, et quinque arietes coctos, et quinque sata polentæ, et centum ligaturas uvæ passæ, et ducentas massas caricarum, et posuit super asinos :


<a id="org6fd17c1"></a>

## I Samuel 25:19

dixitque pueris suis : Præcedite me : ecce ego post tergum sequar vos : viro autem suo Nabal non indicavit.


<a id="org09f3505"></a>

## I Samuel 25:20

Cum ergo ascendisset asinum, et descenderet ad radices montis, David et viri ejus descendebant in occursum ejus : quibus et illa occurrit.


<a id="org2c56295"></a>

## I Samuel 25:21

Et ait David : Vere frustra servavi omnia quæ hujus erant in deserto, et non periit quidquam de cunctis quæ ad eum pertinebant : et reddidit mihi malum pro bono.


<a id="org11dd018"></a>

## I Samuel 25:22

Hæc faciat Deus inimicis David, et hæc addat, si reliquero de omnibus quæ ad ipsum pertinent usque mane mingentem ad parietem.  


<a id="org04a3432"></a>

## I Samuel 25:23

Cum autem vidisset Abigail David, festinavit, et descendit de asino, et procidit coram David super faciem suam, et adoravit super terram,


<a id="org748a256"></a>

## I Samuel 25:24

et cecidit ad pedes ejus, et dixit : In me sit, domine mi, hæc iniquitas : loquatur, obsecro, ancilla tua in auribus tuis, et audi verba famulæ tuæ.


<a id="org236f128"></a>

## I Samuel 25:25

Ne ponat, oro, dominus meus rex cor suum super virum istum iniquum Nabal : quoniam secundum nomen suum stultus est, et stultitia est cum eo : ego autem ancilla tua non vidi pueros tuos, domine mi, quos misisti.


<a id="org415be71"></a>

## I Samuel 25:26

Nunc ergo, domine mi, vivit Dominus, et vivit anima tua, qui prohibuit te ne venires in sanguinem, et salvavit manum tuam tibi : et nunc fiant sicut Nabal inimici tui, et qui quærunt domino meo malum.


<a id="orgae657cf"></a>

## I Samuel 25:27

Quapropter suscipe benedictionem hanc, quam attulit ancilla tua tibi domino meo, et da pueris qui sequuntur te dominum meum.


<a id="org7de2463"></a>

## I Samuel 25:28

Aufer iniquitatem famulæ tuæ : faciens enim faciet Dominus tibi domino meo domum fidelem, quia prælia Domini, domine mi, tu præliaris : malitia ergo non inveniatur in te omnibus diebus vitæ tuæ.


<a id="orgb598258"></a>

## I Samuel 25:29

Si enim surrexerit aliquando homo persequens te, et quærens animam tuam, erit anima domini mei custodita quasi in fasciculo viventium apud Dominum Deum tuum : porro inimicorum tuorum anima rotabitur, quasi in impetu et circulo fundæ.


<a id="org9723686"></a>

## I Samuel 25:30

Cum ergo fecerit Dominus tibi domino meo omnia quæ locutus est bona de te, et constituerit te ducem super Israël,


<a id="org7b51f7f"></a>

## I Samuel 25:31

non erit tibi hoc in singultum, et in scrupulum cordis domino meo, quod effuderis sanguinem innoxium, aut ipse te ultus fueris : et cum benefecerit Dominus domino meo, recordaberis ancillæ tuæ.


<a id="orgc66d4cb"></a>

## I Samuel 25:32

Et ait David ad Abigail : Benedictus Dominus Deus Israël, qui misit hodie te in occursum meum, et benedictum eloquium tuum,


<a id="org4a9fea8"></a>

## I Samuel 25:33

et benedicta tu, quæ prohibuisti me hodie ne irem ad sanguinem, et ulciscerer me manu mea.


<a id="org3813697"></a>

## I Samuel 25:34

Alioquin vivit Dominus Deus Israël, qui prohibuit me ne malum facerem tibi : nisi cito venisses in occursum mihi, non remansisset Nabal usque ad lucem matutinam mingens ad parietem.


<a id="org211f1dc"></a>

## I Samuel 25:35

Suscepit ergo David de manu ejus omnia quæ attulerat ei, dixitque ei : Vade pacifice in domum tuam : ecce audivi vocem tuam, et honoravi faciem tuam.  


<a id="org768a3e7"></a>

## I Samuel 25:36

Venit autem Abigail ad Nabal : et ecce erat ei convivium in domo ejus quasi convivium regis, et cor Nabal jucundum : erat enim ebrius nimis : et non indicavit ei verbum pusillum aut grande usque mane.


<a id="org0e46872"></a>

## I Samuel 25:37

Diluculo autem cum digessisset vinum Nabal, indicavit ei uxor sua verba hæc : et emortuum est cor ejus intrinsecus, et factus est quasi lapis.


<a id="org367d3a2"></a>

## I Samuel 25:38

Cumque pertransissent decem dies, percussit Dominus Nabal, et mortuus est.


<a id="orga635416"></a>

## I Samuel 25:39

Quod cum audisset David mortuum Nabal, ait : Benedictus Dominus, qui judicavit causam opprobrii mei de manu Nabal, et servum suum custodivit a malo, et malitiam Nabal reddidit Dominus in caput ejus. Misit ergo David, et locutus est ad Abigail, ut sumeret eam sibi in uxorem.


<a id="org640640c"></a>

## I Samuel 25:40

Et venerunt pueri David ad Abigail in Carmelum, et locuti sunt ad eam, dicentes : David misit nos ad te, ut accipiat te sibi in uxorem.


<a id="org317cf49"></a>

## I Samuel 25:41

Quæ consurgens, adoravit prona in terram, et ait : Ecce famula tua sit in ancillam, ut lavet pedes servorum domini mei.


<a id="org779daf0"></a>

## I Samuel 25:42

Et festinavit, et surrexit Abigail, et ascendit super asinum, et quinque puellæ ierunt cum ea, pedissequæ ejus, et secuta est nuntios David : et facta est illi uxor.


<a id="org0f9c416"></a>

## I Samuel 25:43

Sed et Achinoam accepit David de Jezraël : et fuit utraque uxor ejus.


<a id="org757a5a0"></a>

## I Samuel 25:44

Saul autem dedit Michol filiam suam, uxorem David, Phalti filio Lais, qui erat de Gallim.   


<a id="orgc4810f0"></a>

# I Samuel 26


<a id="orgb903db4"></a>

## I Samuel 26:1

Et venerunt Ziphæi ad Saul in Gabaa, dicentes : Ecce David absconditus est in colle Hachila, quæ est ex adverso solitudinis.


<a id="orgc27ba33"></a>

## I Samuel 26:2

Et surrexit Saul, et descendit in desertum Ziph, et cum eo tria millia virorum de electis Israël, ut quæreret David in deserto Ziph.


<a id="org231425e"></a>

## I Samuel 26:3

Et castrametatus est Saul in Gabaa Hachila, quæ erat ex adverso solitudinis in via : David autem habitabat in deserto. Videns autem quod venisset Saul post se in desertum,


<a id="orgd794275"></a>

## I Samuel 26:4

misit exploratores, et didicit quod illuc venisset certissime.


<a id="org27e9ac2"></a>

## I Samuel 26:5

Et surrexit David clam, et venit ad locum ubi erat Saul : cumque vidisset locum in quo dormiebat Saul, et Abner filius Ner, princeps militiæ ejus, et Saulem dormientem in tentorio, et reliquum vulgus per circuitum ejus,


<a id="org69bb466"></a>

## I Samuel 26:6

ait David ad Achimelech Hethæum, et Abisai filium Sarviæ fratrem Joab, dicens : Quis descendet mecum ad Saul in castra ? Dixitque Abisai : Ego descendam tecum.  


<a id="org0cf0a44"></a>

## I Samuel 26:7

Venerunt ergo David et Abisai ad populum nocte, et invenerunt Saul jacentem et dormientem in tentorio, et hastam fixam in terra ad caput ejus : Abner autem et populum dormientes in circuitu ejus.


<a id="org2b70813"></a>

## I Samuel 26:8

Dixitque Abisai ad David : Conclusit Deus inimicum tuum hodie in manus tuas : nunc ergo perfodiam eum lancea in terra semel, et secundo opus non erit.


<a id="org7b809fc"></a>

## I Samuel 26:9

Et dixit David ad Abisai : Ne interficias eum : quis enim extendet manum suam in christum Domini, et innocens erit ?


<a id="org0ec0f5b"></a>

## I Samuel 26:10

Et dixit David : Vivit Dominus, quia nisi Dominus percusserit eum, aut dies ejus venerit ut moriatur, aut in prælium descendens perierit :


<a id="org04ac161"></a>

## I Samuel 26:11

propitius sit mihi Dominus ne extendam manum meam in christum Domini. Nunc igitur tolle hastam quæ est ad caput ejus, et scyphum aquæ, et abeamus.


<a id="orge76a6ae"></a>

## I Samuel 26:12

Tulit igitur David hastam, et scyphum aquæ qui erat ad caput Saul, et abierunt : et non erat quisquam qui videret, et intelligeret, et evigilaret, sed omnes dormiebant, quia sopor Domini irruerat super eos.


<a id="org44df1b8"></a>

## I Samuel 26:13

Cumque transisset David ex adverso, et stetisset in vertice montis de longe, et esset grande intervallum inter eos,


<a id="org94c312f"></a>

## I Samuel 26:14

clamavit David ad populum, et ad Abner filium Ner, dicens : Nonne respondebis, Abner ? Et respondens Abner, ait : Quis es tu, qui clamas, et inquietas regem ?


<a id="org1df90a5"></a>

## I Samuel 26:15

Et ait David ad Abner : Numquid non vir tu es ? et quis alius similis tui in Israël ? quare ergo non custodisti dominum tuum regem ? ingressus est enim unus de turba ut interficeret regem dominum tuum.


<a id="org37e2ccb"></a>

## I Samuel 26:16

Non est bonum hoc, quod fecisti : vivit Dominus, quoniam filii mortis estis vos, qui non custodistis dominum vestrum, christum Domini : nunc ergo vide ubi sit hasta regis, et ubi sit scyphus aquæ qui erat ad caput ejus.  


<a id="org7f04809"></a>

## I Samuel 26:17

Cognovit autem Saul vocem David, et dixit : Numquid vox hæc tua, fili mi David ? Et ait David : Vox mea, domine mi rex.


<a id="org652cacf"></a>

## I Samuel 26:18

Et ait : Quam ob causam dominus meus persequitur servum suum ? quid feci ? aut quod est malum in manu mea ?


<a id="orgb7c563a"></a>

## I Samuel 26:19

Nunc ergo audi, oro, domine mi rex, verba servi tui : si Dominus incitat te adversum me, odoretur sacrificium : si autem filii hominum, maledicti sunt in conspectu Domini qui ejecerunt me hodie ut non habitem in hæreditate Domini, dicentes : Vade, servi diis alienis.


<a id="org5f3d20a"></a>

## I Samuel 26:20

Et nunc non effundatur sanguis meus in terram coram Domino : quia egressus est rex Israël ut quærat pulicem unum, sicut persequitur perdix in montibus.


<a id="org6b5d7e5"></a>

## I Samuel 26:21

Et ait Saul : Peccavi : revertere, fili mi David : nequaquam enim ultra tibi malefaciam, eo quod pretiosa fuerit anima mea in oculis tuis hodie : apparet enim quod stulte egerim, et ignoraverim multa nimis.


<a id="org8e9c0e6"></a>

## I Samuel 26:22

Et respondens David, ait : Ecce hasta regis : transeat unus de pueris regis, et tollat eam.


<a id="orgb382ee4"></a>

## I Samuel 26:23

Dominus autem retribuet unicuique secundum justitiam suam et fidem : tradidit enim te Dominus hodie in manum meam, et nolui extendere manum meam in christum Domini.


<a id="org0e9149a"></a>

## I Samuel 26:24

Et sicut magnificata est anima tua hodie in oculis meis, sic magnificetur anima mea in oculis Domini, et liberet me de omni angustia.


<a id="org1bb0f96"></a>

## I Samuel 26:25

Ait ergo Saul ad David : Benedictus tu, fili mi David : et quidem faciens facies, et potens poteris. Abiit autem David in viam suam, et Saul reversus est in locum suum.   


<a id="orgcfeeaf3"></a>

# I Samuel 27


<a id="org5bef8c2"></a>

## I Samuel 27:1

Et ait David in corde suo : Aliquando incidam una die in manus Saul : nonne melius est ut fugiam, et salver in terra Philisthinorum, ut desperet Saul, cessetque me quærere in cunctis finibus Israël ? fugiam ergo manus ejus.


<a id="org922e7ac"></a>

## I Samuel 27:2

Et surrexit David, et abiit ipse, et sexcenti viri cum eo, ad Achis filium Maoch regem Geth.


<a id="org8360077"></a>

## I Samuel 27:3

Et habitavit David cum Achis in Geth, ipse et viri ejus : vir et domus ejus : et David, et duæ uxores ejus, Achinoam Jezrahelitis, et Abigail uxor Nabal Carmeli.


<a id="orgdb8b431"></a>

## I Samuel 27:4

Et nuntiatum est Sauli quod fugisset David in Geth, et non addidit ultra quærere eum.


<a id="orgb85b42f"></a>

## I Samuel 27:5

Dixit autem David ad Achis : Si inveni gratiam in oculis tuis, detur mihi locus in una urbium regionis hujus, ut habitem ibi : cur enim manet servus tuus in civitate regis tecum ?


<a id="org71576a1"></a>

## I Samuel 27:6

Dedit itaque ei Achis in die illa Siceleg : propter quam causam facta est Siceleg regum Juda usque in diem hanc.


<a id="org3c368dd"></a>

## I Samuel 27:7

Fuit autem numerus dierum quibus habitavit David in regione Philisthinorum, quatuor mensium.  


<a id="orgf7c0a72"></a>

## I Samuel 27:8

Et ascendit David et viri ejus, et agebant prædas de Gessuri, et de Gerzi, et de Amalecitis : hi enim pagi habitabantur in terra antiquitus, euntibus Sur usque ad terram Ægypti.


<a id="org7f0e1f7"></a>

## I Samuel 27:9

Et percutiebat David omnem terram, nec relinquebat viventem virum et mulierem : tollensque oves, et boves, et asinos, et camelos, et vestes, revertebatur, et veniebat ad Achis.


<a id="org5955f05"></a>

## I Samuel 27:10

Dicebat autem ei Achis : In quem irruisti hodie ? Respondebat David : Contra meridiem Judæ, et contra meridiem Jerameel, et contra meridiem Ceni.


<a id="org2db5661"></a>

## I Samuel 27:11

Virum et mulierem non vivificabat David, nec adducebat in Geth, dicens : Ne forte loquantur adversum nos : Hæc fecit David : et hoc erat decretum illi omnibus diebus quibus habitavit in regione Philisthinorum.


<a id="org5744e22"></a>

## I Samuel 27:12

Credidit ergo Achis David, dicens : Multa mala operatus est contra populum suum Israël : erit igitur mihi servus sempiternus.   


<a id="orgd8b6aac"></a>

# I Samuel 28


<a id="org3e3a81d"></a>

## I Samuel 28:1

Factum est autem in diebus illis, congregaverunt Philisthiim agmina sua, ut præpararentur ad bellum contra Israël : dixitque Achis ad David : Sciens nunc scito quoniam mecum egredieris in castris, tu et viri tui.


<a id="org452a499"></a>

## I Samuel 28:2

Dixitque David ad Achis : Nunc scies quæ facturus est servus tuus. Et ait Achis ad David : Et ego custodem capitis mei ponam te cunctis diebus.


<a id="orgacce2ac"></a>

## I Samuel 28:3

Samuel autem mortuus est, planxitque eum omnis Israël, et sepelierunt eum in Ramatha urbe sua. Et Saul abstulit magos et hariolos de terra.


<a id="orgff8774c"></a>

## I Samuel 28:4

Congregatique sunt Philisthiim, et venerunt, et castrametati sunt in Sunam : congregavit autem et Saul universum Israël, et venit in Gelboë.


<a id="orgb740bb7"></a>

## I Samuel 28:5

Et vidit Saul castra Philisthiim, et timuit, et expavit cor ejus nimis.  


<a id="org5fdfb40"></a>

## I Samuel 28:6

Consuluitque Dominum, et non respondit ei neque per somnia, neque per sacerdotes, neque per prophetas.


<a id="org55b23c5"></a>

## I Samuel 28:7

Dixitque Saul servis suis : Quærite mihi mulierem habentem pythonem, et vadam ad eam, et sciscitabor per illam. Et dixerunt servi ejus ad eum : Est mulier pythonem habens in Endor.


<a id="org36f78f6"></a>

## I Samuel 28:8

Mutavit ergo habitum suum, vestitusque est aliis vestimentis, et abiit ipse, et duo viri cum eo : veneruntque ad mulierem nocte, et ait illi : Divina mihi in pythone, et suscita mihi quem dixero tibi.


<a id="org1a1f98f"></a>

## I Samuel 28:9

Et ait mulier ad eum : Ecce, tu nosti quanta fecerit Saul, et quomodo eraserit magos et hariolos de terra : quare ergo insidiaris animæ meæ, ut occidar ?


<a id="orgd23f44e"></a>

## I Samuel 28:10

Et juravit ei Saul in Domino, dicens : Vivit Dominus, quia non eveniet tibi quidquam mali propter hanc rem.


<a id="org4e7ec0e"></a>

## I Samuel 28:11

Dixitque ei mulier : Quem suscitabo tibi ? Qui ait : Samuelem mihi suscita.


<a id="orge1e6fbe"></a>

## I Samuel 28:12

Cum autem vidisset mulier Samuelem, exclamavit voce magna, et dixit ad Saul : Quare imposuisti mihi ? tu es enim Saul.


<a id="orgc1fde57"></a>

## I Samuel 28:13

Dixitque ei rex : Noli timere : quid vidisti ? Et ait mulier ad Saul : Deos vidi ascendentes de terra.


<a id="org954f1b5"></a>

## I Samuel 28:14

Dixitque ei : Qualis est forma ejus ? Quæ ait : Vir senex ascendit, et ipse amictus est pallio. Et intellexit Saul quod Samuel esset, et inclinavit se super faciem suam in terra, et adoravit.


<a id="org0d97400"></a>

## I Samuel 28:15

Dixit autem Samuel ad Saul : Quare inquietasti me ut suscitarer ? Et ait Saul : Coarctor nimis : siquidem Philisthiim pugnant adversum me, et Deus recessit a me, et exaudire me noluit neque in manu prophetarum, neque per somnia : vocavi ergo te, ut ostenderes mihi quid faciam.


<a id="orgd25cd9a"></a>

## I Samuel 28:16

Et ait Samuel : Quid interrogas me, cum Dominus recesserit a te, et transierit ad æmulum tuum ?


<a id="org24278a4"></a>

## I Samuel 28:17

Faciet enim tibi Dominus sicut locutus est in manu mea, et scindet regnum tuum de manu tua et dabit illud proximo tuo David :


<a id="orgeb79fab"></a>

## I Samuel 28:18

quia non obedisti voci Domini, neque fecisti iram furoris ejus in Amalec : idcirco quod pateris, fecit tibi Dominus hodie.


<a id="orga1f9c6b"></a>

## I Samuel 28:19

Et dabit Dominus etiam Israël tecum in manus Philisthiim : cras autem tu et filii tui mecum eritis : sed et castra Israël tradet Dominus in manus Philisthiim.


<a id="orga0fab11"></a>

## I Samuel 28:20

Statimque Saul cecidit porrectus in terram : extimuerat enim verba Samuelis, et robur non erat in eo, quia non comederat panem tota die illa.


<a id="org4114e42"></a>

## I Samuel 28:21

Ingressa est itaque mulier illa ad Saul (conturbatus enim erat valde), dixitque ad eum : Ecce obedivit ancilla tua voci tuæ, et posui animam meam in manu mea : et audivi sermones tuos, quos locutus es ad me.


<a id="org28a5397"></a>

## I Samuel 28:22

Nunc igitur audi et tu vocem ancillæ tuæ, et ponam coram te buccellam panis, ut comedens convalescas, et possis iter agere.


<a id="orgd319398"></a>

## I Samuel 28:23

Qui renuit, et ait : Non comedam. Coëgerunt autem eum servi sui et mulier, et tandem audita voce eorum surrexit de terra, et sedit super lectum.


<a id="org79c70a3"></a>

## I Samuel 28:24

Mulier autem illa habebat vitulum pascualem in domo, et festinavit, et occidit eum : tollensque farinam, miscuit eam, et coxit azyma,


<a id="orge78acd7"></a>

## I Samuel 28:25

et posuit ante Saul et ante servos ejus. Qui cum comedissent, surrexerunt, et ambulaverunt per totam noctem illam.   


<a id="orgff1a43f"></a>

# I Samuel 29


<a id="org54779cf"></a>

## I Samuel 29:1

Congregata sunt ergo Philisthiim universa agmina in Aphec : sed et Israël castrametatus est super fontem qui erat in Jezrahel.


<a id="org0bdc94d"></a>

## I Samuel 29:2

Et satrapæ quidem Philisthiim incedebant in centuriis et millibus : David autem et viri ejus erant in novissimo agmine cum Achis.


<a id="org5e6eeca"></a>

## I Samuel 29:3

Dixeruntque principes Philisthiim ad Achis : Quid sibi volunt Hebræi isti ? Et ait Achis ad principes Philisthiim : Num ignoratis David, qui fuit servus Saul regis Israël, et est apud me multis diebus, vel annis, et non inveni in eo quidquam ex die qua transfugit ad me usque ad diem hanc ?


<a id="org8c3ae95"></a>

## I Samuel 29:4

Irati sunt autem adversus eum principes Philisthiim, et dixerunt ei : Revertatur vir iste, et sedeat in loco suo in quo constituisti eum, et non descendat nobiscum in prælium, ne fiat nobis adversarius, cum præliari cœperimus : quomodo enim aliter poterit placare dominum suum, nisi in capitibus nostris ?


<a id="orgec2c5dd"></a>

## I Samuel 29:5

Nonne iste est David, cui cantabant in choris, dicentes :   Percussit Saul in millibus suis,  et David in decem millibus suis ?


<a id="orgfefa343"></a>

## I Samuel 29:6

Vocavit ergo Achis David, et ait ei : Vivit Dominus, quia rectus es tu, et bonus in conspectu meo : et exitus tuus, et introitus tuus mecum est in castris : et non inveni in te quidquam mali ex die qua venisti ad me usque in diem hanc : sed satrapis non places.


<a id="org239fb39"></a>

## I Samuel 29:7

Revertere ergo, et vade in pace, et non offendas oculos satraparum Philisthiim.


<a id="org03eba38"></a>

## I Samuel 29:8

Dixitque David ad Achis : Quid enim feci, et quid invenisti in me servo tuo, a die qua fui in conspectu tuo usque in diem hanc, ut non veniam et pugnem contra inimicos domini mei regis ?


<a id="org2781b72"></a>

## I Samuel 29:9

Respondens autem Achis, locutus est ad David : Scio quia bonus es tu in oculis meis, sicut angelus Dei : sed principes Philisthinorum dixerunt : Non ascendet nobiscum in prælium.


<a id="orgd78f44a"></a>

## I Samuel 29:10

Igitur consurge mane tu, et servi domini tui qui venerunt tecum : et cum de nocte surrexeritis, et cœperit dilucescere, pergite.


<a id="orgf5fdf5d"></a>

## I Samuel 29:11

Surrexit itaque de nocte David, ipse et viri ejus, ut proficiscerentur mane, et reverterentur ad terram Philisthiim : Philisthiim autem ascenderunt in Jezrahel.  


<a id="org017f597"></a>

# I Samuel 30


<a id="org102c74b"></a>

## I Samuel 30:1

Cumque venissent David et viri ejus in Siceleg die tertia, Amalecitæ impetum fecerant ex parte australi in Siceleg, et percusserant Siceleg, et succenderant eam igni.


<a id="org1c9f2d3"></a>

## I Samuel 30:2

Et captivas duxerant mulieres ex ea, a minimo usque ad magnum : et non interfecerant quemquam, sed secum duxerant, et pergebant itinere suo.


<a id="org1c86b90"></a>

## I Samuel 30:3

Cum ergo venissent David et viri ejus ad civitatem, et invenissent eam succensam igni, et uxores suas, et filios suos et filias, ductas esse captivas,


<a id="orgf096633"></a>

## I Samuel 30:4

levaverunt David et populus qui erat cum eo voces suas, et planxerunt donec deficerent in eis lacrimæ.


<a id="org1700236"></a>

## I Samuel 30:5

Siquidem et duæ uxores David captivæ ductæ fuerant, Achinoam Jezrahelites, et Abigail uxor Nabal Carmeli.


<a id="org73650df"></a>

## I Samuel 30:6

Et contristatus est David valde : volebat enim eum populus lapidare, quia amara erat anima uniuscujusque viri super filiis suis et filiabus : confortatus est autem David in Domino Deo suo.  


<a id="orge9746b7"></a>

## I Samuel 30:7

Et ait ad Abiathar sacerdotem filium Achimelech : Applica ad me ephod. Et applicavit Abiathar ephod ad David.


<a id="orge663fdb"></a>

## I Samuel 30:8

Et consuluit David Dominum, dicens : Persequar latrunculos hos, et comprehendam eos, an non ? Dixitque ei Dominus : Persequere : absque dubio enim comprehendes eos, et excuties prædam.


<a id="orgec87aed"></a>

## I Samuel 30:9

Abiit ergo David, ipse et sexcenti viri qui erant cum eo, et venerunt usque ad torrentem Besor : et lassi quidam substiterunt.


<a id="org04cadd4"></a>

## I Samuel 30:10

Persecutus est autem David ipse, et quadringenti viri : substiterant enim ducenti, qui lassi transire non poterant torrentem Besor.


<a id="orge2ce6e5"></a>

## I Samuel 30:11

Et invenerunt virum ægyptium in agro, et adduxerunt eum ad David : dederuntque ei panem ut comederet, et biberet aquam,


<a id="orgc23602c"></a>

## I Samuel 30:12

sed et fragmen massæ caricarum, et duas ligaturas uvæ passæ. Quæ cum comedisset, reversus est spiritus ejus, et refocillatus est : non enim comederat panem, neque biberat aquam, tribus diebus et tribus noctibus.


<a id="orgede78d2"></a>

## I Samuel 30:13

Dixit itaque ei David : Cujus es tu ? vel unde ? et quo pergis ? Qui ait : Puer ægyptius ego sum, servus viri Amalecitæ : dereliquit autem me dominus meus, quia ægrotare cœpi nudiustertius.


<a id="orgf8fcdb8"></a>

## I Samuel 30:14

Siquidem nos erupimus ad australem plagam Cerethi, et contra Judam, et ad meridiem Caleb, et Siceleg succendimus igni.


<a id="orgc57de7e"></a>

## I Samuel 30:15

Dixitque ei David : Potes me ducere ad cuneum istum ? Qui ait : Jura mihi per Deum quod non occidas me, et non tradas me in manus domini mei, et ego ducam te ad cuneum istum. Et juravit ei David.


<a id="orgf253033"></a>

## I Samuel 30:16

Qui cum duxisset eum, ecce illi discumbebant super faciem universæ terræ comedentes et bibentes, et quasi festum celebrantes diem, pro cuncta præda et spoliis quæ ceperant de terra Philisthiim et de terra Juda.


<a id="org7ba3414"></a>

## I Samuel 30:17

Et percussit eos David a vespere usque ad vesperam alterius diei, et non evasit ex eis quisquam, nisi quadringenti viri adolescentes, qui ascenderant camelos et fugerant.


<a id="org5c9394f"></a>

## I Samuel 30:18

Eruit ergo David omnia quæ tulerant Amalecitæ, et duas uxores suas eruit.


<a id="org80b2a38"></a>

## I Samuel 30:19

Nec defuit quidquam a parvo usque ad magnum, tam de filiis quam de filiabus, et de spoliis, et quæcumque rapuerant : omnia reduxit David.


<a id="org0dc6eec"></a>

## I Samuel 30:20

Et tulit universos greges et armenta, et minavit ante faciem suam : dixeruntque : Hæc est præda David.  


<a id="org2cd74a8"></a>

## I Samuel 30:21

Venit autem David ad ducentos viros qui lassi substiterant, nec sequi potuerant David, et residere eos jusserat in torrente Besor : qui egressi sunt obviam David et populo qui erat cum eo. Accedens autem David ad populum, salutavit eos pacifice.


<a id="org44041ef"></a>

## I Samuel 30:22

Respondensque omnis vir pessimus et iniquus de viris qui ierant cum David, dixit : Quia non venerunt nobiscum, non dabimus eis quidquam de præda quam eruimus : sed sufficiat unicuique uxor sua et filii : quos cum acceperint, recedant.


<a id="org999e196"></a>

## I Samuel 30:23

Dixit autem David : Non sic facietis, fratres mei, de his quæ tradidit nobis Dominus, et custodivit nos, et dedit latrunculos qui eruperant adversum nos, in manus nostras :


<a id="orgf94deaa"></a>

## I Samuel 30:24

nec audiet vos quisquam super sermone hoc : æqua enim pars erit descendentis ad prælium, et remanentis ad sarcinas, et similiter divident.


<a id="org4bd3ab1"></a>

## I Samuel 30:25

Et factum est hoc ex die illa et deinceps, constitutum et præfinitum, et quasi lex in Israël usque in diem hanc.


<a id="org560e7f1"></a>

## I Samuel 30:26

Venit ergo David in Siceleg, et misit dona de præda senioribus Juda proximis suis, dicens : Accipite benedictionem de præda hostium Domini :


<a id="org92dbd19"></a>

## I Samuel 30:27

his qui erant in Bethel, et qui in Ramoth ad meridiem, et qui in Jether,


<a id="org29b413f"></a>

## I Samuel 30:28

et qui in Aroër, et qui in Sephamoth, et qui in Esthamo,


<a id="org9a499e0"></a>

## I Samuel 30:29

et qui in Rachal, et qui in urbibus Jerameel, et qui in urbibus Ceni,


<a id="org6cf6951"></a>

## I Samuel 30:30

et qui in Arama, et qui in lacu Asan, et qui in Athach,


<a id="org1a1a4ec"></a>

## I Samuel 30:31

et qui in Hebron, et reliquis qui erant in his locis in quibus commoratus fuerat David, ipse et viri ejus.   


<a id="orga83bf2d"></a>

# I Samuel 31


<a id="orgcd43b26"></a>

## I Samuel 31:1

Philisthiim autem pugnabant adversum Israël : et fugerunt viri Israël ante faciem Philisthiim, et ceciderunt interfecti in monte Gelboë.


<a id="orgf47647d"></a>

## I Samuel 31:2

Irrueruntque Philisthiim in Saul et in filios ejus, et percusserunt Jonathan, et Abinadab, et Melchisua filios Saul :


<a id="org7eb9cc2"></a>

## I Samuel 31:3

totumque pondus prælii versum est in Saul, et consecuti sunt eum viri sagittarii, et vulneratus est vehementer a sagittariis.


<a id="orgcb7c0ec"></a>

## I Samuel 31:4

Dixitque Saul ad armigerum suum : Evagina gladium tuum, et percute me : ne forte veniant incircumcisi isti, et interficiant me, illudentes mihi. Et noluit armiger ejus : fuerat enim nimio terrore perterritus. Arripuit itaque Saul gladium, et irruit super eum.


<a id="org53eeaba"></a>

## I Samuel 31:5

Quod cum vidisset armiger ejus, videlicet quod mortuus esset Saul, irruit etiam ipse super gladium suum, et mortuus est cum eo.


<a id="org2a62780"></a>

## I Samuel 31:6

Mortuus est ergo Saul, et tres filii ejus, et armiger illius, et universi viri ejus in die illa pariter.


<a id="orgf3dcce9"></a>

## I Samuel 31:7

Videntes autem viri Israël qui erant trans vallem et trans Jordanem, quod fugissent viri Israëlitæ, et quod mortuus esset Saul et filii ejus, reliquerunt civitates suas, et fugerunt : veneruntque Philisthiim, et habitaverunt ibi.


<a id="org66bb348"></a>

## I Samuel 31:8

Facta autem die altera, venerunt Philisthiim ut spoliarent interfectos, et invenerunt Saul et tres filios ejus jacentes in monte Gelboë.


<a id="org48334a9"></a>

## I Samuel 31:9

Et præciderunt caput Saul, et spoliaverunt eum armis : et miserunt in terram Philisthinorum per circuitum, ut annuntiaretur in templo idolorum, et in populis.


<a id="orgc9673a8"></a>

## I Samuel 31:10

Et posuerunt arma ejus in templo Astaroth, corpus vero ejus suspenderunt in muro Bethsan.


<a id="org81d0447"></a>

## I Samuel 31:11

Quod cum audissent habitatores Jabes Galaad, quæcumque fecerant Philisthiim Saul,


<a id="org5e64e1a"></a>

## I Samuel 31:12

surrexerunt omnes viri fortissimi, et ambulaverunt tota nocte, et tulerunt cadaver Saul, et cadavera filiorum ejus, de muro Bethsan : veneruntque Jabes Galaad, et combusserunt ea ibi :


<a id="orgb7f5047"></a>

## I Samuel 31:13

et tulerunt ossa eorum, et sepelierunt in nemore Jabes, et jejunaverunt septem diebus.    

